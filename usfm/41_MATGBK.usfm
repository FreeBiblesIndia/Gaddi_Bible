\id MAT Gaddi Bible
\ide UTF-8
\rem Copyright information: Creative Commons Attribution- ShareAlike 4.0 License
\h मत्ती
\toc1 मत्ती रा सुसमाचार
\toc2 मत्ती
\mt1 Matthew
\mt1 मत्ती रा सुसमाचार
\is भूमिका
\ip मत्ती रचित सुसमाचार यह शुभ संदेश दिन्दा कि यीशु मसीह ही सो उध्दारकर्ता हा जसेरै इणै री भविष्यवाणी करी गछुरी थी। प्रमात्में पुराणै नियम मन्ज हजारा साल पैहलै अपणै मणु सोगी करूरै वायदै जो तैस ही उध्दारकर्ता रै रूपा मन्ज पूरा करूआ। यह शुभ संदेश सिर्फ यहूदी मणु तांये ही ना हा, जिन्या मन्ज यीशु पैदा भुआ, अतै जम्मु पल्ळू, पर संसारा तांये हा। मत्ती रचित सुसमाचार जो बड़ी ही सावधानी सोगी ठीक तरीकै लिखुरा हा। ठेरी शुरूआत यीशु मसीह रै जन्म थंऊ ही भून्दिआ। फिरी तसेरै बपतिस्मा अतै परीक्षा रा वर्णन हा, अतै गलील पद्रेसा मन्ज प्रचार, शिक्षा अतै चंगा करनै रा वर्णन हा। ऐत थंऊ बाद ऐस सुसमाचारा मन्ज यीशु री गलील थंऊ यरूशलेम तक री यात्रा अतै यीशु री जिन्दगी रै लास्ट हप्तै री घटना रा वर्णन हा, जठेरी पराकाष्ठा तैसियो क्रूस पुर चढाया गाणा अतै तसेरा दोवारा मरी की जी भूणा हा।
\ip ऐस सुसमाचार मन्ज यीशु जो अक्क महान गुरू रै रूपा मन्ज प्रस्तुत करूरा हा। तैसिओ प्रमात्में री व्यवस्था री व्याख्या करनै रा अधिकार हा अतै सो प्रमात्में रै राज्य री शिक्षा दिन्दा हा। तसेरी शिक्षा जो पंजा हेस्सै मन्ज बन्डी सकदै हिन्न : (1) पहाड़ी उपदेश, जैड़ै स्वर्ग राज्य रै नागरिका रै चरित्र, कर्तव्य, विशेषाधिकार अतै लास्ट उम्मीदा सोगी सम्बध रखदा हा (अध्याय 5-7); (2) बारह चेलै रै सेवाकार्य तांये शिक्षा दिणा (अध्याय 10); (3) स्वर्गा रै राज्य सोगी सम्बन्धित दृष्टान्त (अध्याय 13); (4) चेलै वनणै री शिक्षा (अध्याय 18); अतै (5) स्वर्ग-राज्य रै आगमन अतै वर्तमान युग रै अन्त सोगी सम्बन्धित शिक्षा (अध्याय 24,25)।
\iot रूप-रेखा :
\io1 वंशावली अतै यीशु मसीह रा जन्म 1:1–2:23
\io1 यूहन्ना बपतिस्मा दिणैवाळै रा सेवाकार्य 3:1–12
\io1 यीशु रा बपतिस्मा अतै परिक्षा 3:13–4:11
\io1 गलील मन्ज यीशु री जनसेवा 4:12–18:25
\io1 गलील थंऊ यरूशलेम तक यात्रा 19:1–20:34
\io1 यरूशलेम मन्ज लास्ट हप्ता 21:1–27:66
\io1 प्रभु यीशु रा पुनरूत्थान अतै तसेरा हुजणा 28:1—20
\c 1
\s यीशु मसीह री वंशावली
\r (लूका 3:23-38)
\p
\v 1 अब्राहम री औलाद दाऊद री औलाद, यीशु मसीह री वंशावली।
\v 2 अब्राहम थऊँ इसहाक पैदा भुआ, इसहाक थऊँ याकूब पैदा भुआ, याकूब थऊँ यहूदा अतै तसेरै भाई पैदा भुऐ।
\v 3 यहूदा अतै तामार थऊँ फिरिस अतै जोरह पैदा भुऐ, फिरिस थऊँ हिस्त्रोन पैदा भुआ, अतै हिस्त्रोन थऊँ एराम पैदा भुआ।
\v 4 एराम थऊँ अम्मीनादाब पैदा भुआ, अम्मीनादाब थऊँ नहशोन, अतै नहशौन थऊँ सलमोन पैदा भुआ।
\v 5 सलमोन अतै राहब थऊँ बोअज पैदा भुआ, बोअज अतै रूत थऊँ ओबेद पैदा भुआ, अतै ओबेद थऊँ यीशे पैदा भुआ।
\v 6 यीशै थऊँ दाऊद राजा पैदा भुआ।
\p दाऊद थऊँ सुलैमान तैहा जनानी थऊँ पैदा जैड़ी पैहलै उरिय्याह री लाड़ी थी,
\v 7 सुलैमान थऊँ रहबाम पैदा भुआ, रहबाम थऊँ अबिय्याह पैदा भुआ, अतै अबिय्याह थऊँ आसा पैदा भुआ।
\v 8 आसा थऊँ यहोशाफात पैदा भुआ, यहोशाफात थऊँ योराम पैदा भुआ, अतै योराम थऊँ उज्जियाह पैदा भुआ।
\v 9 उज्जियाह थऊँ योताम पैदा भुआ, योताम थऊँ आहाज पैदा भुआ, अतै आहाज थऊँ हिजकिय्याह पैदा भुआ।
\v 10 हिजकिय्याह थऊँ मनश्शिह पैदा भुआ, मनश्शिह थऊँ आमोन पैदा भुआ, अतै आमोन थऊँ योशिय्याह पैदा भुआ;
\v 11 जैहणै तैसिओ कैदी बणाई करी बेबीलोन लैई चलुरै थियै ता तैस टैंमै योशिय्याह थऊँ यकुन्याह, अतै तसेरै भाई पैदा भुऐ,
\p
\v 12 अतै कैदी बणी करी बेबीलोन मन्ज यकुन्याह थऊँ शालतिएल पैदा भुआ, अतै शालतिएल थऊँ जरूब्बबिल पैदा भुआ,
\v 13 जरूब्बबिल थऊँ अबीहूद पैदा भुआ, अबीहुद थऊँ इल्याकीम पैदा भुआ, अतै इल्याकीम थऊँ अजोर पैदा भुआ,
\v 14 अजोर थऊँ सदोक पैदा भुआ, सदोक थऊँ अखीम पैदा भुआ, अखीम थऊँ इलीहूद पैदा भुआ,
\v 15 इलीहूद थऊँ इलियाजार पैदा भुआ, इलियाजार थऊँ मत्तान पैदा भुआ, अतै मत्तान थऊँ याकूब पैदा भुआ,
\v 16 याकूब थऊँ यूसुफ पैदा भुआ, जैड़ा मरियम रा लाडा थु, अतै मरियम थऊँ यीशु जैसिओ मसीहा भी बलदै हिन पैदा भुआ।
\p
\v 17 ऐस तरीकै अब्राहम थऊँ दाऊद तिकर चौदह पीढ़ी भुई, अतै दाऊद थऊँ बेबीलोन तिकर कैदी बणी करी पुजणें तक चौदह पीढ़ी, अतै कैदी बणी करी बेबीलोन जो पुजणें रै टैंमां थऊँ मसीह तक चौदह पीढ़ी भुई।
\s यीशु मसीह रा जन्म
\r (लूका 1:26-38; 2:1-7)
\p
\v 18 यीशु मसीह रा जन्म ऐस तरीकै भुआ, कि जैहणै तसेरी माँ मरियम री मंगणी यूसुफ सोगी भुई, ता तंयारा मिलन भूणै थऊँ पैहलै ही सो पवित्र आत्मा थऊँ गर्भवती भुई।
\v 19 यूसुफ जैड़ा मरियम रा भूणै बाळा घरावाळा, अक्क धर्मी मणु थू, तैहा जो बदनाम ना करना चाहन्दा थु, यह सोची करी तिनी तैहा जो चुपचाप छड़ी दिणैं रा विचार करू।
\v 20 सो एह सोचु ही करदा थु, कि प्रभु रा अक्क स्वर्गदूत तैसिओ सुपनै मन्ज दर्शन दी करी बलणा लगा, “दाऊदा रै पुत्रा, यूसुफा हुण !, तू अपणी लाड़ीओ अप्पु बलै लैईणैं थऊँ मत डर, क्ओकि जैडा तसारै पेटा मन्ज पळू करदा हा, सो प्रवित्र आत्मा री तरफा थऊँ हा।
\v 21 तैहा बलै अक्क गोबरू भूणा अतै तू तसेरा नां यीशु रखैं, क्ओकि तैस अपणै मणु जो तंयारै पापा थऊँ मुक्ति दिणिआ।”
\p
\v 22 एह सब ठेरैतायें भुआ कि जैडा वचन प्रभुऐ भविष्यवक्ता रै जरियै बलुरा थू, सो पूरा भोआ:
\v 23 “कि, अक्क कुँआरी गर्भवती भुणिआ अतै अक्क पुत्र पैदा करना, तसेरा नां इम्मानुएल रखणा,” जठेरा मतलब हा “प्रमात्मा असु सोगीआ।”
\v 24 ता यूसुफ निन्द्रा थऊँ जागी भुआ अतै स्वर्गदूता रै मुतावक अपणी लाड़ी जो अप्पु बलै लैई आ;
\v 25 अतै जैहणै तिकर मरियमा बलै गोबरू पैदा ना भुआ यूसुफै तैहा सोगी लाड़ा-लाड़ी बाळा सम्वध ना रखु, अतै जैहणै गोबरू पैदा भुआ ता तैहे तसेरा नां यीशु रखु।
\c 2
\s ज्योतिषी यरूशलेम जो आऐ
\p
\v 1 हेरोदेस राजा रै टैंमैं जैहणै यहूदीया प्रदेस रै बैतलहम ग्रां मन्ज यीशु रा जन्म भुआ, ता पूर्व दिसा थऊँ कई ज्योतिषी यरूशलेम मन्ज ईच्ची करी पुछणां लगै,
\v 2 कि “यहूदी रा राजा जसेरा जन्म भुआ, सो कड़िआ ? क्ओकि अहै पूर्व दिसा मन्ज तसेरा तारा हेरूआ अतै अहै तसेरी भक्ति करना आऐ।”
\v 3 एह हुणी करी राजा हेरोदेस अतै पुरा यरूशलेम ड़री गो।
\v 4 ता राजै प्रजा रै सब प्रधान याजका अतै शास्त्री जो हैदी करी तिआं थऊँ पुछु, “मसीहा रा जन्म कड़ी भुणा चहिन्दा ?”
\v 5 तिऐं राजै सोगी बल्लु, यहुदिया रै बैतलहम ग्रां मन्ज, क्ओकि भविष्यवक्तै लिखुरा कि:
\p
\v 6 “हे बैतलहम, तू जैड़ा यहूदा रै प्रदेसा मन्ज हा, तू कसी भी तरीकै सेरै अधिकारी थऊँ हल्का निय्आ; क्ओकि तिजो थऊँ अक्क ऐसा राज्य करनैं वाळा अधिकारी नकैंणां, जैस मेरी इस्त्राएली प्रजा री रखबाळी करणीआ।”
\p
\v 7 ता राजै ज्योतषी जो चुपचाप हैदी करी तिंआं थऊँ पुछु कि तारा ठीक कस टैंमैं हुजुरा,
\v 8 अतै राजै तिंआं जो यह बलीकरी बैतलहम जो भैज्जु कि, “गच्छा, तैस गोबरू रै बारै मन्ज ठीक-ठीक पता करा, अतै जैहणै सो मुळी गाला ता मिन्जो इच्ची करी खबर दिऐं ताकि अऊँ भी गिच्ची करी तसेरी भक्ति करूँ।”
\p
\v 9 ज्योतषी तसेरी गल्ला हुणी करी चली गै, अतै जैडा तारा तिऐं पुर्व दिसा मन्ज हेरूरा थु सो तंयारै अग्गो-अग्गो चल्लु; अतै जैड़ी सो गोबरू थु, तैहा जगह ऊपर पुजी करी रूकी गो।
\v 10 तैस तारै जो हेरी करी सो बड़ै खुश भुए।
\v 11 तिऐं तैड़ी पुजी करी गोबरू जो तसेरी माता मरियमा सोगी हेरू, अतै हैरा झुकाई करी गोबरू री भक्ति करी, फिरी अपणा-अपणा झोळू खोली करी तैसिओ सोना, लोबान, अतै गन्धरस भेंट करू।
\v 12 अतै तिंआं ज्योतषी जो सुपना भुआ कि हेरोदेसा बलै फिरी करी मत गान्ह्दें, ता सो होरी बत्ता मितै अपणै देसा जो फिरी गै।
\s यूसुफ रा मिस्त्र देसा जो गाणा
\p
\v 13 ज्योतषी रै गाहणैं थऊँ बाद प्रभु रा अक्क दूत यूसुफ रै सुपनै आ अतै बल्लु, “उठ, ऐस गोबरू जो अतै सेरी मौआ जो लैई करी मिस्त्र देसा जो नह्ही गा; अतै जैहणै तक अऊँ ना बल्लू तैहणैं तिकर तैठिये ही रैंह; क्ओकि राजा हेरोदेस ऐस गोबरू री तोपा पैऊरा कि ऐसिओ मरवाई देय्आ।”
\p
\v 14 ता सो राती ही उठु अतै गोबरू अतै तसेरी मोआँ जो लैई करी मिस्त्र जो नह्ही गो,
\v 15 अतै जैहणै तिकर हेरोदेस ना मरू सो तेठिये रैहू। ठेरैताये कि यह वचन जैड़ा भविष्यवक्ते बलुरा थु पूरा भोआ: कि “मैंई अपणै पुत्रा जो मिस्त्र थऊँ हैदुरा।”
\p
\v 16 हेरोदेस जो पता लगा कि ज्योतषिये तैस सोगी धोखा करूआ, ता सो बड्डा क्रोधित भुआ, अतै सपाई जो भैजी करी ज्योतषि रै दसुरै ठीक-ठीक टैंमा रै मताबक बैतहलम अतै तठेरै नैड़े तेड़ै री जगह मन्ज दूँ साला थऊँ हल्कै सबी बच्चै जो मरवाई दिता।
\v 17 ता जैड़ा वचन यिर्मयाह भविष्यवक्ते बलुरा थु सो पूरा भुआ:
\q1
\v 18 कि “रामाह मन्ज, रूण-कलत पैऊरआ;
\q2 राहेल अपणै गोबरू ताऐं रोऊ करदी थी, अतै शांत भुणा ना चाहन्दी थी,
\q1 क्ओकि सो अबै ना रैऊरै थियै।”
\s मिस्त्र देसा जो फिरी करी इणा
\p
\v 19 हेरोदेस रै मरनै थऊँ बाद, प्रभु रा दूत मिस्त्र मन्ज यूसुफ रै सुपनै आ अतै बल्लु,
\v 20 “उठ, गोबरू अतै सेरी मौआ जो लैई करी इस्त्राएला जो फिरी गा, क्ओकि जैड़ा ऐस गोबरू जो मारना चाहन्दै थियै सो मरी गै हिन्न।”
\v 21 तिनी उठी करी गोबरू अतै तसेरी मौआ जो लैऊ, अतै इस्त्राएला जो फिरी आ।
\v 22 पर जैहणै तैसिओ एह पत्ता लग्गु कि हेरोदेसा रा पुत्र अरखिलाउस यहूदीया पुर राज्य करू करदा, ता सो तैड़ी गाणै थऊँ डरू। पर सुपनै मन्ज प्रमात्मैं री चेतावनी पाई करी गलील प्रदेसा जो चली गो,
\v 23 अतै नासरत नां रै शहरा मन्ज गिच्ची बसु, ताकि यह वचन पूरा भोआ, जैड़ा भविष्यवक्ते बलुरा थु; कि “तैस नासरी कहलाणा।”
\c 3
\s यूहन्ना बपतिस्मा दिणै वाळा
\r (मरकुस 1:1-8; लूका 3:1-18; यूहन्ना 1:6-8,15-34)
\p
\v 1 तिंआं धैड़ै यूहन्ना बपतिस्मा दिणै वाळा यहूदीया रै बियावान जगह मन्ज ईच्चीकरी यह प्रचार करना लगा:
\v 2 “अपणै बुरै कमा थऊँ मना फेरा, क्ओकि स्वर्गा रा राज्य नेड़ैआ।”
\v 3 एह सो ही हा जसेरै बारै मंज यशायाह भविष्यवक्ते बल्लुरा थू:
\q1 “बियावान जगह मंज कोई हक्का पऊ करदा कि,
\q2 प्रभु रा रस्ता तैयार अतै सिध्धा करा।”
\p
\v 4 तिनी ऊँटा री ऊना रै कपड़ै लाऊरै भूंदैं थियै, अतै ढाह्का मन्ज चमड़े रा पटका बनी रखदा थु। सो टिड्ड़ी अतै मखीर खान्दा थु।
\v 5 ता यरूशलेम, यहूदीया अतै यरदन रै अखा-ब्रखा रै सब जगह रै मणु तैस बल्लै आऐ।
\v 6 तिन्यै अपणै-अपणै पापा जो मनी करी यरदन नदी मन्ज यूहन्नै थऊँ बपतिस्मा लैऊ।
\p
\v 7 जैहणै तिनी मतै सारै फरीसी अतै सदूकि जो बपतिस्मा लैणैं ताऐं अप्पु बल्लै इन्दै हेरू, ता तिआंओ बल्लु, “हे किड़डै रै बच्चैओ, तुसिओ कुणी दस्सी दिता कि प्रमात्मैं रै ईणैं वाळै गुस्सै थऊँ नह्ही पेय्आ।
\v 8 ठेरै तांये सबूत देय्आ कि तुहै अपणै मन पापा थऊँ फेरै।
\v 9 पर अपणै-अपणै मना मंज एह सोची करी बेफिकरै मत भोआ कि अब्राहम तुंदा पिता हा; क्ओकि अऊँ तुसु सोगी सच बलदा, कि प्रमात्मा ईंआ नड्डा थऊँ अब्राहम तायें औलाद पैदा करी सकदा।
\v 10 अतै अबै कुहाड़ी रुख्खा रै मोळा पुर थैऊरी हा, ठेरै तायें जैड़ा रूख्ख खरा फळ ना दीन्दा, तैस बड्डी करी अग्गी मन्ज फूकी दिंदैं।
\p
\v 11 अऊँ ता तुसिओ पाणी सितै मना फेरनै रा बपतिस्मा दिछु करदा, पर जैडा मेरै बाद ईणैबाळा सो मिन्जो थऊँ भी शक्तिशाली हा; अऊँ तसेरै जुटै रै तैसमै खोलणै रै भी काबल निय्आ, तैस तुसिओ पवित्र आत्मा अतै अग्गी रा बपतिस्मा दिणा।
\v 12 तिनी अपणै हथ्थै कूड्डि पकडुरीआ, अतै तैस अपणी बगड़ी जो खरा करी साफ करना, अतै कणक ता तैस पेड़ू मन्ज कठेरनिय्आ पर भू तैस तैहा अग्गी मन्ज फूकणा जैड़ी कदी भी ना हिहणी।
\s यूहन्नै रै द्वारा यीशु रा बपतिस्मा
\r (मरकुस 1:9-11; लूका 3:21,22; यूहन्ना 1:31-34)
\p
\v 13 तैस टैंमै यीशु गलील थऊँ यरदन नदी रै कनारै यूहन्ने थऊँ बपतिस्मा लैणां आ।
\v 14 पर यूहन्ना एह बल्ली करी तैसियो रोकणा लगा, कि ‘हे गुरू मिन्जो ता तुन्दै हथ्थै बपतिस्मा लैणां चहिदां थू, अतै तूहै मिन्जो बलै आए ?
\v 15 यीशुऐ एह जबाब दिता, कि “हबजुं ता ईंआ ही भूणा दे, क्ओकि असिओ ऐस तरीकै ही पवित्राताई जो पूरा करना ठीक हा”, ता यूहन्ने तसेरी गल्ल मनी लैई।
\v 16 यीशु बपतिस्मा लैई करी पाणी थऊँ ऊपर आ, अतै हेरा, तैस तायें अम्वर खुली गो; अतै तिनी अप्पु पुर प्रमात्मैं री आत्मा कबूतरा रै रूपा मन्ज अपणै ऊपर इन्दी हेरी।
\v 17 अतै हेरा, एह आकाशवाणी भुई, “कि एह मेरा प्यारा पुत्रआ, जैस थऊँ अऊँ बड़ा खुशआ”।
\c 4
\s यीशु री परीक्षा
\r (मरकुस 1:12-13; लूका 4:1-13)
\p
\v 1 फिरी आत्मा यीशु जो बियावान जगह मन्ज लैई गो, ताकि शैतान रा दूत इब्लीस तसेरी परीक्षा करी सका।
\v 2 यीशुऐ चाळी दिन रात कुछ ना खाऊ, फिरी तैसिओ भूख लगी।
\v 3 ता इब्लीसे इच्चीकरी तैसिओ बलु, अगर तू प्रमात्मैं रा पुत्र हा, ता इंया नड्डा जो बल्ल कि रोटि बणी गान।
\v 4 यीशुऐ बल्लु;
\q1 “ग्रन्था मन्ज लिखुरा कि मणु सिर्फ रोटी खाई करी ही ना,
\q2 पर हरेक तैस वचन थऊँ जिन्दा रैही सकदा, जैडा कि प्रमात्मैं रै मूँहा थऊँ नकैन्दा।”
\p
\v 5 फिरी इब्लीस तैसिओ पवित्र नगर यरूशलेम रै बड्डै मन्दरा जो लैई गो, अतै तैस मन्दरा रै चूण्ड़ी पुर खड़ेरी दिता।
\v 6 अतै बल्लु, “अगर तू प्रमात्मैं रा पुत्र हा ता अपणै आपा जो एडी थऊँ फैंकी दे: क्ओकि ग्रन्था मन्ज लिखुरा कि:
\q1 तैस तेरै वारै मन्ज अपणै स्वर्गदूता जो हुक्म दिणा;
\q2 कि सो तिजो हथ्थो-हथ्थ चुक्की लैन;
\q3 करखि ईंआ ना भोआ कि तेरै पैरा मन्ज ठोकर लगा।”
\p
\v 7 यीशुऐ तैस सितै बलु; ग्रन्था मंज एह भी लिखूरा,
\q1 कि तू प्रभु अपणै प्रमात्मै री परीक्षा मत कर।
\p
\v 8 फिरी इब्लीस तैसिओ अक्क बड़े उचै जिनै पहाड़ा पुर लैई गो, अतै पुरै संसार रा राज्य अतै वैभव दसी-करी
\v 9 यीशु सोगी बलु, कि जे अगर तू मेरै पैरै पैई करी मेरी भक्ति करा, ता एह सब कुछ मूँ तिजो दि दिणा।
\v 10 ता यीशुऐ तैस सोगी बलु; हे इब्लीस शैतान दूर भुच्ची गा, क्ओकि ग्रन्था मन्ज लिखूरा कि:
\q1 तू प्रभु अपणै प्रमात्मैं रै ही अग्‍गो झूकैं
\q2 अतै सिर्फ तसेरी ही भक्ति करैं।
\p
\v 11 ता इब्लीस तसेरै नेड़ै थऊँ चली गो, अतै हेरा, स्वर्गदूत इच्ची करी तसेरी सेवा करना लगै।
\s यीशु रै सेवा रे कमा री शुरूआत
\r (मरकुस 1:14;15 लूका 4:14,15,31)
\p
\v 12 जैहणै यीशुऐ हुणु कि यूहन्ना पकडाई दिता ता सो गलील जो चली गो।
\v 13 अतै नासरत जो छड्डी करी झीला रै कनारै कफरनहूम मन्ज रैहणां लगा, जैडा कि जबूलून अतै नपताली रै देसा रै ब्रखै हा।
\v 14 ताकि जैडा यशायाह भविष्यद्वक्ते बलुरा थु, पुरा भोआ कि:
\q1
\v 15 जबूलून अतै नपताली रै देस,
\q2 झीला रै रस्तै यरदन नदी रै पार गैर यहूदी जेड़ै गलील मंज
\q1
\v 16 मणु अज्ञानता मन्ज जिंऊ करदै थियै तिन्यै अक्क बड़ी लौ हेरी;
\q2 अतै जेडै मौत रै देसा अतै तठेरी छाईं मन्ज बैहुरै थियै, तिआं पुर सो लौ चमकी।
\p
\v 17 तैस टैमा थऊँ यीशु प्रचार करना अतै यह बलना शुरू करू, कि मन फेरा स्वर्गा रा राज्य नेडै चली आ।
\s पैहलै चेलै रा हदआ गाणा
\r (मरकुस 1:16-20; लूका 5:1-11; यूहन्ना 1:35-42)
\p
\v 18 यीशुऐ गलील री झीला रै कनारै हंड़दै-हंड़दै दूँ मछुआरै भाई जो पाणी मन्ज जाल पांदै हेरू, जिआं मन्ज अक्क शमौन जैसिओ पतरस बलदै थियै, अतै तसेरा ही भाई अन्द्रियास।
\v 19 अतै तिनी तिआं जो बलु, मेरै पिचो चली अईआ, मूँ तुसिओ मणु जो पकड़णा अतै तिंया जो प्रमात्मैं री कनारी फेरणैं बाळा बणाना।”
\v 20 सो झट अपणै जाला जो छड़ी करी तैस पिचो चली पै।
\p
\v 21 अतै तैड़ी थऊँ अगो गिच्ची करी, तिनी जब्दी रै पुत्रा याकूब अतै तसेरै भाई यूहन्ना जो अपणै बुड्डै सितै किस्ती पुर जाला जो ठीक करदै हेरू: अतै यीशुऐ सो भी हैदी लै।
\v 22 सो झट किस्ती अतै अपणै बुड्डै जो छड़ी करी तैस पिचो चली पै।
\s यीशु रा रोगी जो ठीक करना
\r (लूका 6:17-19)
\p
\v 23 अतै यीशु पुरै गलील मन्ज फिरदा अतै तंयारी धर्म सभा मण्ड़ली मन्ज उपदेश करदा अतै राज्य रा सुसमाचार प्रचार करदा, अतै मणु री हर तरह री बमारी अतै कमजोरी जो दूर करदा रैहूं।
\v 24 पुरै सिरिया मन्ज तसेरा नां फैलदा गो, मणु सब बमारा जो, जेड़ै कई तरह री बमारी अतै दुखा मन्ज पैऊरै थियै, जिंआ मन्ज दुष्टात्मा थी, मिर्गी बाळै, हद्रंगी जो तैस बलै लैई आए अतै तिनी तिंया जो ठीक करू।
\v 25 गलील, दिकापुलिस, यरूशलेम, यहूदीया री जगह अतै यरदन नदी रै पारा थऊँ भीड़ा री भीड़ा तैस पिचो चली पैई।
\c 5
\s यीशु रा पहाडी उपदेश
\p
\v 1 सो ऐहा भीड़ा जो हेरी करी पहाड़ी पुर चढ़ी गो; अतै जैहणै बैही गो ता तसेरै चेलै तैस बलै आये।
\v 2 अतै सो तिंया जो जोरा सितै एह उपदेश दिणा लगा,
\s धन्य वचन
\r (लूका 6:20-23)
\q1
\v 3 धन हिन सो, जेड़ै आत्मा रै दीन हिन,
\q2 क्ओकि स्वर्गा रा राज्य तंयारा हा।
\q1
\v 4 धन हिन सो, जेड़ै शोक करदै हिन,
\q2 क्ओकि तिआं शांति पाणीआ।
\q1
\v 5 धन हिन सो, जेड़ै नम्र हिन,
\q2 क्ओकि तिआं धरती रै अधिकारी भुणा।
\q1
\v 6 धन हिन सो जेड़ै धार्मिकता रै भूखे अतै प्यासे हिन,
\q2 क्ओकि सो तृप्त करणैं।
\q1
\v 7 धन हिन सो, जैडा दयावान हिन,
\q2 क्ओकि तिआं भी दया पाणिआ।
\q1
\v 8 धन हिन सो, जयारै मन शुद्ध हिन,
\q2 क्ओकि तिआं प्रमात्मा हेरणा।
\q1
\v 9 धन हिन सो, जेड़ै मेल-मिलाप करांदै,
\q2 क्ओकि तिआं प्रमात्मैं रै पुत्र कहलाणा।
\q1
\v 10 धन हिन सो, जेड़ै धार्मिकता री वजह थऊँ सताये गान्दै,
\q2 क्ओकि स्वर्गा रा राज्य तंयारा ही हा।
\p
\v 11 धन हिन तुहै, जैहणै मणु मेरी वजह थऊँ तुन्दी बुराई करन, तुसिओ सतान, अतै झूठ बली करी तुन्दै वरोधा मन्ज बुरी-बुरी गल्ला बलन।
\v 12 जैहणै तुसु सोगी इंया भौला ता खुश अतै मगन भुऐं क्ओकि तुसु तांये स्वर्गा मन्ज बडा ईनाम हा क्ओकि तुसु थऊँ पैहलै जेड़ै भविष्यवक्ता थियै तिंया सोगी भी इनै जिनै मणु रै स्याणै भी इंया ही करूरा थू।
\s लूण अतै लौ
\r (मरकुस 9:50; लूका 14:34;35)
\p
\v 13 तुसै धरती रै लूण हिन; पर जे अगर लूणा रा स्वाद बिगड़ी गच्छा, ता सो किआं लूणका करना ? फिरी ता सो कसी कमा रा ना रैहंदा, सो बाहरा जो फैंकणा अतै मणु सो पैरा थलै दरड़णा।
\v 14 तुहै ता संसारा री लौ हिन; जैडा नगर पहाड़ा पुर बसुरा सो छिपी ना सकदा।
\v 15 मणु दिया बाळी कै ढक्की करी ना थैन्दै पर उच्ची जगह पुर रखदै हिन, ताकि तैस घरा रै सब मणु जो लौ भोआ।
\v 16 तैस तरीकै ही तुंदा स्वभाव भी मणु सामणैं खरा भोआ कि सो मणु तुन्दै खरै कमा जो हेरी करी तुन्दै पिता प्रमात्मैं री, जैडा स्वर्गा मन्ज हा तरीफ करन।
\s व्यवस्था री कताब
\p
\v 17 यह मत समझा, कि अऊँ व्यवस्था अतै भविष्यद्वक्ता री कताबा जो खत्म करना आ, पर खत्म करना ना पर पूरा करना छुरआ।
\v 18 क्ओकि अऊँ तुसु सोगी सच बलदा, कि जैहणै तक स्वर्ग अतै धरती खत्म ना भूच्ची गान्दै, तैहणै तक व्यवस्था री कताबा थऊँ अक्क मात्रा या बिन्दु भी बिना पुरै भुऐ खत्म ना भूच्ची सकदी।
\v 19 ऐत तायें जैड़ा कोई ईंआ हल्कै थऊँ हल्कै हुक्मा जो त्रोड़दा अतै तिंया ही होरी जो भी सखादां, सो स्वर्गा रै राज्य मन्ज सबी थऊँ हल्का समझया गाणा; पर जैडा कोई ईंआरा पालन करला अतै तिआं जो सखाला, सो ही स्वर्गा रै राज्य मन्ज महान भूणा।
\v 20 क्ओकि अऊँ तुसु सोगी बलदा, कि अगर तुन्दी धार्मिकता शास्त्री अतै फरीसी री धार्मिकता थऊँ ज्यादा ना भोली ता, तुहै स्वर्गा रै राज्य मन्ज कदी भी दाखल ना भूच्ची सकदै।
\s गुस्सा अतै हत्या
\p
\v 21 तुहै ऐहा गप्पा जाणंदै हिन कि पूराणैं टैंमा रै मणुओ बलुरा थु कि खून मत करदै, अतै जैडा खून करला सो कचैहरी मंज सजा रा हक्क दार भोला।
\v 22 पर अऊँ तुसिओ बलदा, कि जे कोई अपणै भाई पुर गुस्सा करला, सो कचैहरी मंज सजा रा हक्कदार भूणा: अतै जे कोई अपणै भाई जो निकम्मा बल्ला सो महासभा मन्ज सजा रा हक्कदार भूणा; अतै जे कोई बल्ला "ओ मूर्खा" सो नरक री अग्गी री सजा रा हक्कदार भूणा।
\v 23 ऐत तायें अगर तू अपणी भेंट प्रमात्मैं सामणैं वेदी पुर चढ़ाणै तांये लैईआ, अतै तैड़ी तिजो याद अईआ, कि मेरै भाई रै मना मन्ज मेरी वजहा थऊँ कुछ वरोध हा, ता अपणी भेंटा जो तैठी ही छड़ी दे।
\v 24 अतै पैहलै गिच्चीकरी अपणै भाई सोगी मेल मिलाप कर; ता ईच्चीकरी अपणी भेंट प्रमात्मैं जो चढ़ा।
\v 25 अपणै मुकदमा जजा बलै निणै थऊँ पैहलै ही अपणै वरोधी सोगी जैतना जल्दी भोआ मेल मिलाप करी लै, करखि ऐसा ना भोआ कि तेरा वरोधी जजा रै हवालै करी देय्आ, अतै जज तिजो सपाई जो सोंपी देय्आ अतै सो तिजो जेला मन्ज बंद करी दीन।
\v 26 अऊँ तुसु सोगी सच बलदा कि जैहणै तक तू पाई-पाई ना भरी देला तैहणै तक तैड़ी थऊँ ना छुटि सकदा।
\s व्यभिचार
\p
\v 27 “जिंया तुहै हुणी चुकुरै हिन कि बलदै थियै, व्यभिचार मत करदै।”
\v 28 पर अऊँ तुसु सोगी एह बलदा कि जैडा कोई कसकी जनानी पुर बुरी नजरा सितै हेरा सो अपणै मना मन्ज तैहा सितै व्यभिचार करी चुकु।
\v 29 अगर तेरी खब्बी हाख्र तिजो थऊँ पाप करा, ता तैहा जो नकाळी फैक; क्ओकि तिजो तायें एह ही खरा हा कि तेरै अंगा थऊँ अक्क अंग भलै ही नाश भूच्ची गच्छा, पर तेरा पुरा शरीर नरका मन्ज ना पाय्आ गच्छा।
\v 30 अतै अगर तेरा खब्बा हथ्थ तिजो थऊँ पाप करादां ता तैसिओ अप्पु थऊँ बहड्डी फैंक, क्ओकि तिजो तायें यह ही खरा, कि तेरै अक्की अगां रा नुक्सान भूच्ची गच्छा पर पुरा शरीर नरका मन्ज ना पाया गच्छा।
\s तलाक
\r (मत्ती 19:9; मरकुस 10:11,12; लूका 16:18)
\p
\v 31 अतै एह भी बलुरा कि जैडा कोई अपणी लाड़ी जो छड़णा चाह, ता तैहा जो तलाक पत्र देय्आ।
\v 32 पर अऊँ तुसु सोगी बलदा कि जैडा कोई अपणी लाड़ी जो व्यभिचार रै अलावा कसकि होरी बजह थऊँ छड़ी देय्आ, ता सो तैहा थऊँ व्यभिचार करवान्दा; अतै जैड़ा कोई तैहा तलाकशुदा सितै बैह करदा, सो व्यभिचार करदा।
\s कसम
\p
\v 33 तुहै हुणुरा कि पुराणैं टैंमा रै मणु सोगी बलुरा थू कि ‘झूठी कसम मत खान्दै, पर प्रभु तायें अपणी कसमा जो पुरा करैं।
\v 34 पर अऊँ तुसु सोगी बलदा, कि कदी भी कसम मत खान्दै; न ता स्वर्गा री, क्ओकि सो प्रमात्मैं रा सिहासन हा।
\v 35 न धरती री, क्ओकि सो तसेरै पैरा री चौंकी हा; न यरूशलेम री, क्ओकि सो महान राजै री नगरी हा।
\v 36 अपणै हैरा री भी कसम मत खान्दै क्ओकि तुहै अक्क बाला जो भी चिट्टा या काळा ना करी सकदै हिन।
\v 37 पर तुन्दी गल्ल ‘हां’ री ‘हां’, अतै ‘ना’ री ‘ना’ भोआ; क्ओकि जैडा कुछ ऐत थऊँ ज्यादा भुन्दा सो बुराई रा घर भुन्दआ।
\s बदला
\r ( लूका 6:29,30)
\p
\v 38 जिंया कि तुंहै जाणदैं हिन कि हाख्री फूटैणैं रै बदलै हाख्री, अतै दन्दा भनणैं रै बदलै दन्द।
\v 39 पर अऊँ तुसु सोगी एह बलदा, कि बुराई रा सामना मत करदै; पर जैडा कोई तेरै मुँहा रै सज्जे कनारी थप्पड मारा ता तसेरी कनारी दुय्आ पासा भी फेरी दे।
\v 40 अतै अगर कोई बाद-विवाद करी के तेरा कुरता लैणा चाह ता तैसिओ कोट भी लैणा दे।
\v 41 अतै जे अगर कोई तिजो जवरदस्ती मील भरी गाणैं तांये मजबुर करा ता तैस सोगी दोई मील चली गा।
\v 42 जैडा कोई तिजो थऊँ कुछ मंगदा, तैसिओ दे; अतै जैडा कोई तिजो थऊँ उधार लैणा चाह, तैस थऊँ मुंह मत फेर।
\s दुशमणा सोगी प्रेम
\r (लूका 6:27,28, 32-36)
\p
\v 43 तुहै जाणदैं हिन कि इंया बलुरा थु; कि अपणै पडेही सोगी प्रेम रखैं, अतै अपणै बैरी सोगी बैर।
\v 44 पर अऊँ तुसु सोगी बलदा, कि अपणै बैरी सोगी प्रेम रखा, अतै अपणै सताणैं वाळै तांये प्रार्थना करा।
\v 45 ताकि तुहै अपणै प्रमात्मैं री औलाद ठहरन जैड़ा कि स्वर्गा मंज हा क्ओकि तसेरा सुरज भलै अतै बुरै दूनीं मणु पुर सीरदा, अतै इंया ही बर्खा भी पवित्र अतै अपवित्र दुनीं मणु पुर बरदिया।
\v 46 क्ओकि अगर तुहै अपणै प्रेम रखणै वाळै सोगी ही प्रेम करन, ता तुसु तायें कै ईनाम भुणा ? कै टैक्स लैणैं वाळै पापी भी ईंआ ही ना करदै?
\p
\v 47 अतै अगर तुहै सिर्फ अपणै भाई जो ही नमस्कार करन, ता कुण जिना बड्ड़ा कम करदै हिन ? कै गैर यूहदी भी ईंआ ही ना करदै?
\v 48 ठेरैतायें तुहै काबल बणा, जिंआ तुन्दा स्वर्गीय पिता काबल हा।
\c 6
\s दान
\p
\v 1 “सावधान रेय्आ! तुहै मणु जो दसणै तायें अपणै धर्मा रै कमा मत करा, न ता तुहै प्रमात्मैं थऊँ कुछ भी फळ ना पाई सकदै हिन।”
\p
\v 2 “ठेरैतायें जैहणै तू दान करा, मणु अग्गो राग मत ला, जिंआ कपटी, मणु सभी सामणै अतै जगह जगह पाखण्ड करदै हिन, ताकि मणु तंयारी बड़ाई करन, अऊँ तुसु सोगी सच बलदा, कि सो अपणा फळ पाई चुकुरै।
\v 3 पर जैहणै तू दान करा, ता जैड़ा तेरा खब्बा हथ्थ करदा, सो तेरै सज्जे हथ्था जो पता ना लगा।
\v 4 ताकि तेरा दान गुप्त रेय्आ; अतै तेरा पिता जैडा गुप्त मन्ज हेरदा, तिजो ईनाम देय्आ।”
\s प्रार्थना
\r (लूका 11:2-4)
\p
\v 5 “जैहणै तू प्रार्थना करा, ता कपटी मणु साईं न कर क्ओकि सो मणु जो दसणै तायें आराधनाल मन्ज अतै किठुरी भीड़ा मन्ज या सड़का रै मोडा पुर खड़ी करी प्रार्थना करना तिआं जो खरा लगदा; अऊँ तुसु सोगी सच बलदा, सो अपणा ईनाम पाई चुकुरै हिन।
\v 6 पर जैहणै तु प्रार्थना करा, ता अपणी कोठरी मन्ज गा; अतै दारा बन्द करी कै अपणै पिता जैडा कि गुप्त मन्ज हा तैस सोगी प्रार्थना कर; तां तेरा पिता जैडा गुप्त मन्ज तिजो हेरदा, तिजो प्रतिफल दिणा।
\v 7 प्रार्थना करदै टैंमै अन्यजाति सैईं बक बक मत करा; क्ओकि सो समझदै हिन कि तंयारै मता बलणै थऊँ तंयारी हुणनीआ।
\v 8 सो तुहै तिआं सैईयें ना बणा, क्ओकि तुन्दा पिता तुन्दै मंगणै थऊँ पैहलै ही जाणदा, कि तुसिओ कै जरूरत हा।
\q1
\v 9 ता तुहै ऐस तरीकै प्रार्थना करा कि; "हे इन्दै पिता, तू जैडा स्वर्गा मन्ज हा; तेरा नां प्रवित्र रेय्आ।
\q1
\v 10 तेरा राज्य अईआ; तेरी इच्छा जिंआ स्वर्ग मन्ज पुरी भुन्दीआ, तिआं ही धरती पुर भी भोआ।
\q1
\v 11 इन्दी धैड़ै भरी री रोटी अज असिओ देआ।
\q1
\v 12 अतै जैस तरीकै अहै अपणै दुशमणा जो माफ करूआ, तिआं ही तूहै भी इन्दै बुरै कमा जो माफ करी देय्आ।
\q1
\v 13 अतै असिओ परीक्षा मन्ज मत पान्दै, पर बुराई थऊँ बचा; क्ओकि राज्य अतै पराक्रम अतै महिमा सदा तेरै ही हिन।" आमीन।
\p
\v 14 ठेरैतायें अगर तुहै मणु रै अपराधा जो माफ करलै, ता तुन्दै स्वर्गीय पितै भी तुसिओ माफ करणा।
\v 15 अतै अगर तुहै मणु रै अपराधा जो माफ ना करलै, ता तुन्दै पिते भी तुन्दै अपराध माफ न करणै॥
\s उपवास
\p
\v 16 जैहणै तुहै ब्रत करन, ता कपटि साई तुन्दै मुंहा पुर उदासी ना भोआ, क्ओकि सो अपणा मुंह बणाई रखदै हिन, ताकि मणु तिआं जो ब्रती जाणन, अऊँ तुसु सोगी सच बलदा, कि सो अपणा प्रतिफल पाई चुकुरै हिन।
\v 17 पर जैहणै तु उपवास करा ता अपणै हैरा पुर तैल मळ अतै मुंह धो।
\v 18 ताकि मणु ना पर तेरा पिता जैडा गुप्त मन्ज हा, तिजो उपवासी मना; ता तेरा पिता जैडा गुप्त मन्ज हेरदा, तिजो प्रतिफल दिला।
\s स्वर्गीय धन
\r (लूका 12:33-34)
\p
\v 19 अपणै तांये धरती पुर धन इकट्ठा मत करा; जैड़ी कीड़ा अतै काई लगदै हिन, अतै चोर भी सेंध लान्दै अतै चोरदै हिन।
\v 20 पर अपणै तांये स्वर्गा मन्ज धन इकट्ठा करा, जैड़ी न ता कीड़ा, अतै न काई बिगाडदिया, न ही चोर सेंध लान्दा अतै चोरदै हिन।
\v 21 क्ओकि जैड़ी तेरा धन हा तैट्ठी ही तेरा मन भी लगी रैहणा।
\s शरीरा री लौ
\r (लूका 11:34-36)
\p
\v 22 “शरीरा रा दीया हाख्री हिन: ठेरैतायें अगर तेरी हाख्री साफ हिन, ता तेरा पुरा शरीर भी उजियाला भूणा।
\v 23 पर अगर तेरी हाख्री बुरी हिन, ता तेरा पुरा शरीर भी नैहरै सैई भूणा; ऐसा बजह थऊँ सो उजियाला जैडा तिजो मन्ज हा अगर नैहरा हा ता सो नैहरा किना बड़ा भोला!
\s प्रमात्मा अतै धन
\r (लूका 16:13; 12:22-31)
\p
\v 24 “कोई मणु दूँ मालका री सेवा न करी सकदा, क्ओकि तैस अक्की सोगी बैर अतै अक्की सोगी प्रेम रखणा, तैस अक्की सोगी मिली रैहणा अतै दूयै जो बुरा मनणा; "तुहै प्रमात्मैं अतै धना दूनी री सेवा ना करी सकदै"।
\v 25 ठेरैतायें अऊँ तुसु सोगी बलदा, कि अपणै प्राणा तांये यह चिन्ता मत करदै कि असु कै खाणा ? अतै कै पीणा? अतै न अपणै शरीरा तांये कि कै लाणा? कै प्राण खाणै थऊँ, अतै शरीर कपड़ै थऊँ बदिकरी निय्आ?
\v 26 अम्बरा री कनारी चिडु-पखेरू जो हेरा! सो ना ता बान्दै, ना कटदै, अतै न ही अपणै पेडू मन्ज कठेरदै हिन्न; फिरी भी तुन्दा पिता प्रमात्मा तिआं जो खुआदा; कै तुन्दी कीमत तिआं थऊँ जयादा निआ।
\v 27 तुसु मन्ज कुणआ, जैडा चिन्ता करकी अपणी हालत री अक्क घड़ी भी बधाई सकदा हा
\p
\v 28 “कपड़ै ताऐ कजो चिन्ता करदै ? बणा रै फूला री कनारी ध्यान देय्आ, कि सो किआं बढ़दै हिन, सो न ता मेहनत करदै, न कटदै हिन।
\v 29 तांभी अऊँ तुसु सोगी बलदा कि सुलैमान भी, अपणै पुरी शान-ओ शोकत मन्ज तिआं मन्ज कसी साईयें कपडै ना लाई सकु।
\v 30 ठेरैतायें जैहणै प्रमात्मा मैदाना रै घा जो जैडा कि अज हा दोतै सो अग्गी मन्ज पाई दिणा, ईनै छैळ कपडै लुआन्दा, ता हे अल्पवसवासिओ, तुसिओ क्ओ ना लुआला ?
\p
\v 31 “ठेरैतायें चिन्ता करी कै यह मत बलदै, कि असु कै खाणा, या कै पीणा, या कै लाणा ?
\v 32 क्ओकि अन्यजाती ईंआ सबी चिजा री खोज मन्ज रैहन्दै हिन, अतै तुन्दा स्वर्गीय पिता जाणदा हा, कि तुसिओ यह सब चिजा चहिन्दी हिन।
\v 33 ठेरैताये पैहलै तुहै तसेरै राज्य अतै धर्मा री तोप करा ता यह सब चिजा भी तुसिओ मुळी गाणी।
\v 34 ता ठेरैतांऐ दोता री चिन्ता मत करा, क्ओकि दोतै रै धैडै अपणी चिन्ता अप्पु करी लैणीआ; अजा तांये अजा रा ही दुख बड़ा।
\c 7
\s दूये पुर दोष मत ला
\r (लूका 6:37,38,41,42)
\p
\v 1 दोष मत ला कि तुसु पुर भी दोष न लगाया गच्छा।
\v 2 क्ओकि जैस तरीकै तुसै दोष लगान्दै हिन, तैस ही तरीकै तुसु पुर भी दोष लगाया गाणा; अतै जैस नापा सितै तुसै नापदै तैस ही नापा सितै तुसिओ भी नापाणा।
\p
\v 3 “तु कजो अपणै भाई री हाख्री रै दुब्रडा जो हेरदा, कै तिजो अपणी हाख्री मन्ज पैऊरा दुब्रड़ न हुजदा ?
\v 4 जे तेरी हाख्री मन्ज दुब्रड़ पैऊरा, ता तु किआं अपणै भाई सितै बली सकदा कि अई अऊँ तेरी हाख्री रै दुब्रड़ा कड़ी दिन्दा।’
\v 5 हे कपटी, पैहलै अपणी हाख्री थऊँ दुब्रड़ा ता कड़ी लै, ता तू अपणै भाई री हाख्री रै दुब्रड़ा जो खरा करी हेरी हुणी कै कड़ी सकदा।
\p
\v 6 “पवित्र चिजा कुत्रा जो मत देआ, अतै न ही अपणै मोती सूअरा अग्गो फैंका; ऐसा न भोआ कि सो तैतिओ पैरा थलै दरड़ी दीन अतै पलटी करी तुसिओ ही फाड़ी खान।
\s मंगलै ता तुसिओ मुळणा
\r (लूका 11:9-13)
\p
\v 7 “मंगलै, ता तुसिओ मुळणा; तोपले ता तुसु पाणा; खटखटाले ता तुसु तायें खोलणा।
\v 8 क्ओकि जैड़ा कोई मंगदा, तैसिओ मुळदा; अतै जैडा कोई तोपदा, सो पान्दा अतै जैडा खटखटान्दा, तैस तायें खोलया गाणा।
\p
\v 9 “तुसु मन्ज ऐसा कुण मणु भोल्‍ला, जैडा अपणै पुत्राओ "रोटी मंगणै पुर नड्ड दिल्‍ला ?
\v 10 सो मच्छी मंगला, ता कीड़ा देय्‍आ ?
\v 11 जे तुहै बुरै भुच्चीकरी, अपणै बच्चै जो खरी चिजा दिणा जाणदै हिन, ता तुन्दा स्वर्गीय पिता अपणै मंगणै बाळै जो खरी चिजा कजो ना देला ?
\v 12 ऐस तरीकै जैडा कुछ तुहै चाहन्दै हिन, कि मणु तुसु सोगी करन, तुहै भी तिआं सोगी तिआं ही करा; क्ओकि व्यवस्था अतै भविष्यवक्ता री शिक्षा एह ही हा।
\s सकरा अतै चौड़ा रस्ता
\r (लूका 13:24)
\p
\v 13 “भीडै रस्तै मितै प्रवेश करा, क्ओकि सो रस्ता जैडा विनाश री कनारी लैई करी गान्दा सो चौड़ा हा; अतै मतै तैस रस्तै मितै गान्दै।
\v 14 क्ओकि भिड़ा अतै तंग हा सो रस्ता जैडा जिन्दगी री कनारी पुचान्दा, अतै थोडै हिन जेड़ै तैतियो पान्दै हिन।
\s जिना रुख तिना फळ
\r (लूका 6:43, 44, 46; 13:25-27)
\p
\v 15 “झूठै भविष्यव्क्ता थऊँ वची करी रेय्आ, जेड़ै तुसु बल्लै भैड़ा रै भेषा मन्ज इन्दै हिन्न, पर अन्दरा थऊँ फाड़ी करी खाणै बाळै भेड़िए हिन्न।
\v 16 तंयारै फला जो तुसु पछैणी लैणा कै झिन्ड़ा थऊँ अंगूर या जरैड़ी थऊँ अंजीर त्रोड़दै हिन ?
\v 17 ऐस तरीकै हि हरेक खरै रूख खरा फळ दिन्दै अतै बुरै रूख बुरै फळ दिन्दै।
\v 18 खरा रूख बुरा फळ न दि सकदा, अतै न ही बुरा रूख खरा फळ दि सकदा।
\v 19 जेड़ै-जेड़ै रूख खरा फळ ना दिन्दै, सो बड्डी करी अग्गी मन्ज फुक्किआ गान्दै हिन्न।
\v 20 ता तंयारै फळा थऊँ तुसु तिआं जो पच्छैणी लैणा।
\p
\v 21 “जैडा मिन्जो सोगी, ‘हे प्रभु !, ‘हे प्रभु ! बलदा रैहन्दा, तिआं मन्ज सबी स्वर्गा जो ना गाणा, पर सो ही जैडा मेरै स्वर्गीय पिता री इच्छा पुर चलदा हा।
\v 22 न्याय वाळै धैड़ै मतै मिन्जो सोगी बलणा; ‘हे प्रभु, ‘हे प्रभु कै अहै तेरै ना थऊँ भविष्यवाणी ना करी, अतै तेरै ना थऊँ दुष्टात्मा जो ना कडू, अतै तेरै नां थऊँ चमत्कार ना करै ?
\v 23 ता मूँ तिआं सितै खुलीकरी बळी दिणा कि मैंई तुसिओ कदी भी ना जाणु, हे कुकर्म करणै बाळैओ, मेरै नेड़ै थऊँ चली गच्छा।
\s घर बनाणै बाळै बुद्दिमान अतै मूर्ख दोई मणु:
\r (लूका 6:47-49)
\p
\v 24 “ठेरैतायें जैडा कोई मेरी गल्ला हुणीकरी तिआं जो मन्दा सो तैस बुद्धिमान मणु सैईये हा, जिनी अपणा घर चट्टान पुर बणाऊरा।
\v 25 अतै बरखा लगी हड़ड चली आ, अतै तुफान चलु, अतै लैहरा तैस घरा सितै टक्कराणा लगी, पर सो ना पैऊं, क्ओकि तसेरी निय्आ चट्टाना पुर पाऊरी थी।
\v 26 पर जैडा कोई मेरी गल्ला हुणदा अतै तिआं पुर ना चलदा सो तैस मुर्ख मणु सैईयें हा जिनी अपणा घर रेता पुर बणाऊ।
\v 27 अतै बरखा लगी, हड्ड चली आ, तुफान चली पैऊ, अतै लैहरा तैस घरा सितै टकराणा लगी अतै सो ढैइई करी सत्यनाश भुच्ची गो।”
\p
\v 28 जैहणै यीशु एह गल्ला कणैई बैहु ता, भीड़ तसेरै उपदेश थऊँ हैरान भुई।
\v 29 क्ओकि सो तंयारै शास्त्री साईयें ना पर अधिकारी साईयें तिआं जो उपदेश दिन्दा थु।
\c 8
\s कोढ़ा रै रोगी जो चंगा करना
\r (मरकुस 1:40-45; लूका 5:12-16)
\p
\v 1 जैहणै सो तैस पहाड़ा थऊँ ओसु, ता अक्क बड़ी भारी भीड़ तैस पिचो चली पैई।
\v 2 अतै हेरा, अक्क कोढ़ी तैस बलै इच्चीकरी तैसिओ प्रणाम करी कै बलना लगा, कि “हे प्रभु अगर तूहै चाहन, ता मिन्जो शुद्ध करी सकदै हिन।”
\v 3 यीशुऐ हथ्थ अगो करी कै तैसिओ छूउ, अतै बलु, “अऊँ चाहन्दा, तू शुद्ध भुची गच्छा” अतै सो तैहणै ही कोढ़ा थऊँ ठीक भुची गो।
\v 4 यीशुऐ तैस सोगी वलु; “हेर, कस्सी सोगी मत बलदा पर गिच्ची करी अपणै आपा जो याजका जो दस अतै जैड़ा चढावा मुसे दसुरा सो चढा, ताकि तिआं तायें गवाही भोआ।”
\s अक्क सुबेदारा रा वस्वास
\r (लूका 7:1-10)
\p
\v 5 अतै जैहणै सो कफरनहूम मन्ज आ ता अक्क सुबेदारै तैस बलै इच्चीकरी तैस सोगी बिनती करी।
\v 6 कि “हे प्रभु, मेरा सेवक घरै अध्रंगा रा मारा दुखी पैऊरा।”
\v 7 यीशुऐ वलु; “अऊँ इच्चीकरी तैसिओ ठीक करला।”
\v 8 सुबेदारै उत्तर दिता; कि “हे प्रभु, अऊँ ऐस काबल निय्आ कि तुहै मेरै घरै इन, पर सिर्फ अपणै मुहाँ थऊँ ऐड़ी थऊँ ही बली दीन ता मेरा सेवक ठीक भुच्ची गाणा।
\v 9 क्ओकि अऊँ भी अक्क पराधीन मणु हा, अतै सपाही मेरै हथ्था मन्ज हिन, अतै जैहणै अक्की जो बलदा, ‘गा!’ ता सो गान्दा; अतै दुये जो बलदा कि ‘अई!’ ता सो इन्दा; अतै अपणै दासा जो बलदा कि, ‘यह कर’ ता सो करदै हिन।”
\p
\v 10 यह हुणीकरी यीशु हैरान भुआ, अतै जेड़ै तैस पिचो ईणा लगुरै थियै तिआं सितै बलु, “अऊँ तुसु सोगी सच बलदा, कि मैई इस्त्राएल मन्ज भी इना वसवास ना हेरू।
\v 11 अतै अऊँ तुसु सितै बलदा, कि मतै मणु पूर्ब अतै पश्चिम थऊँ इच्चीकरी अब्राहम अतै इसहाक अतै याकूब सोगी स्वर्गा रै राज्य मन्ज बैहणा।
\v 12 पर राज्य री सन्तान बाहर अन्धकार मन्ज पाई दिणै: तैड़ी रूणा अतै दन्द पिणा भूणा।”
\v 13 अतै यीशुऐ सूबेदारा सोगी बलु, “गा, जिना तेरा वसवास हा, तिआं ही तिजो तायें भोआ।” अतै तसेरा दास तैहणै ही ठीक भुच्ची गो।
\s मत्तै रोगी जो चंगा करना
\r (मरकुस 1:29-34; लूका 4:38-41)
\p
\v 14 अतै यीशुऐ पतरस रै घरै इच्चीकरी तसेरी हहुआ जो बुखार मन्ज पैऊरी हेरु।
\v 15 तिनी तैसारा हथ्थ छुऊ अतै तैसरा बुखार ओसी गो; अतै सो उठीकरी तसेरी सेवा करना लगी।
\v 16 जैहणै सझं भुई ता सो तैस बलै मतै मणु जो लैईकरी आए जिंआ मन्ज दुष्टात्मा थी अतै तिनी आत्मा जो अपणै बचन थऊँ कड़ी दिता, अतै सब बमारा जो ठीक करू।
\v 17 ताकि सो वचन जैड़ा यशायाह भविष्यव्कते बलुरा थु पुरा भोआ:
\q1 कि तिनी अप्पु इन्दी कमजोरी जो लैई लैऊ अतै इन्दी बमारी जो चुकी लैऊ।”
\s यीशु रा चेला बनणै री कीमत
\r (लूका 9:57-62)
\p
\v 18 जैहणै यीशुऐ अपणै चंऊ कनारी मणु री बड़ी भारी भीड़ हेरी ता तिनी दूई कनारी गाणै रा हुक्म दिता।
\v 19 अतै अक्की शास्त्री तैस बल्लै ईच्ची करी बल्लु, “हे गुरू, जैड़ी कड़ी तुसु गाहणा, मूँ भी तुन्दै पिचो चलणा।”
\v 20 यीशुऐ तैस सोगी बलु, “लोमड़ी रै कूड्ड अतै अम्वरा रै पखेरू रै अल्लै भुन्दे हिन; पर मणु रै पुत्रा जो हेरा छुपाणे जो जगह निय्आ।”
\v 21 अक्की होरी चेलै तैस सोगी बलु, “हे प्रभु, मिन्जो पैहलै गाहणा देआ, कि अऊँ अपणै मरूरै पिता जो दब्बी इच्छुं।”
\v 22 यीशुऐ तैस सोगी बलु, “तू मेरै पिचो चली पै, अतै मुरदे जो अपणै मुरदै दबणा दे।”
\s तुफाना जो शान्त करना
\r (मरकुस 4:35-41 लूका 8:23-25)
\p
\v 23 जैहणै सो किस्ती पुर चढु, ता तसेरै चेलै तैस पिचो चली पै।
\v 24 अतै हेरा, झीला मन्ज अक्क ऐसा बड़ा तूफान आ कि किस्ती लहरा मन्ज डुबणा लगी, अतै सो सुतुरा थु।
\v 25 ता तिन्यै ईच्चीकरी तैसिओ जगाऊ, अतै बलु, “हे प्रभु, असिओ बचा, अहै मरना लगै।”
\v 26 तिनी बलु, “हे वसवासा मन्ज कमजोर मणुओ, क्ओ डरदै हिन?” ता तिनी उठीकरी तुफान जो झिड़कु, अतै सब शान्त भुची गो।
\v 27 ता चेलै हैरानी करी के बलणा लगै, कि “यह किन्आ मणुआ, कि तुफान अतै पाणी भी सेरै हुक्मा जो मन्दै हिन।”
\s दुष्टात्मा थंऊ मणु जो चंगा करू
\r (मरकुस 5:1-20; लूका 8:26-39)
\p
\v 28 जैहणै सो गदरेनियो रै देसा मन्ज पुजु, ता दोई मणु जिंआ मन्ज दुष्टात्मा थी अतै सो कब्रस्तान मन्ज रैहन्दै थियै तैसिओ मुळै, जेड़ै ऐतनै खतरनाक थियै कि, कोई भी तैस रस्तै मितै ना गान्दा थु।
\v 29 अतै तिन्यै बक्कीकरी जोरा सितै बलु; “हे प्रमात्मैं रेय्आ पुत्रा, तेरा असु सोगी कै कम? कै तु टैमा थऊँ पैहलै ही असिओ दुख दिणा चलीआ?”
\v 30 तिआं थऊँ कुछ दुरी पुर सूअरा री गुआली चरू करदी थी।
\v 31 दुष्टात्मा यह बलीकरी तैस सोगी बिनती करना लगी, कि “अगर तु असिओ कढणा चाहन्दा, ता सूअरा री गुआली मन्ज गाणा दे।”
\v 32 तिनी तिआं सितै बलु, “गच्छा!” सो निकळी करी सूअरा मन्ज बड़ी गई, ता सब सूअरा री गुआली झपटीकरी पाणी मन्ज पैई गई अतै डूबी मरै।
\v 33 गुआलु नह्ही गै, अतै नगरा मन्ज गिच्चीकरी यह सब गल्ला अतै जिंआ मन्ज दुष्टात्मा थी तंयारा भी पुरा हाल हुणाई दिता।
\v 34 अतै हेरा, सब नगर रै मणु यीशु सोगी मिलणा चली आये अतै तैसिओ हेरी करी कै अर्ज करणा लगै, कि इन्दै बने थऊँ बाहर निकळी गा।
\c 9
\s हद्रंगी जो चंगा करना
\r (मरकुस 2:1-12; लूका 5:17-26)
\p
\v 1 फिरी सो किस्ती पुर चढी करी पार गो; अतै अपणै नगरा मन्ज आ।
\v 2 फिरी मतै मणु अक्क हद्रंगी जो मन्जै पुर रखीकरी तैस बल्लै लैई आऐ; यीशुऐ तंयारै वसवासा जो हेरी करी, तैस हद्रंगी सोगी बलु; “हे पुत्रा हिम्मत रख; तेरै पाप माफ भुच्ची गै।”
\v 3 अतै हेरा, कई शास्त्री सोचणा लगै, कि “यह ता प्रमात्मैं री बुराई करू करदा।”
\v 4 यीशुऐ तंयारै मना री गल्ला जो जाणी करी बलु, कि “तुहै मणु अपणै अपणै मना मन्ज बुरा विचार क्ओ करू करदै हिन?
\v 5 ठीक कै हा? यह बलणा, ‘कि तेरै पाप माफ भुऐ’, या यह बलणा कि, ‘उठ अतै चल फिर।’
\v 6 पर ठेरैतायें कि तुसै जाणी लैन कि मणु रै पुत्रा जो धरती पुर पाप माफ करणै रा अधिकार हा।’ तिनी हद्रंगी सोगी बलु उठ: “अपणी खाट चुक, अतै अपणै घरा जो चली गा।”
\v 7 सो उठीकरी अपणै घरा जो चली गो।
\v 8 मणु यह हेरीकरी डरी गै अतै प्रमात्मैं री जय-जयकार करणा लगै जिनी मणु जो ऐसा हक दितुरा हा।
\s मत्ती नां रै चेलै रा हदया गाणा
\r (मरकुस 2:13-17; लूका 5:27-32)
\p
\v 9 तैड़ी थऊँ अग्गो गच्चीकरी यीशुऐ मत्ती नां रै अक्की मणु जो चुंगी लैणै बाळी चौकी पुर बैहुआ हेरू, अतै तैस सोगी बलु, “मेरै पिचो चली पै।” सो उठीकरी तेसेरै पिचो चली पैऊ।
\p
\v 10 अतै जैहणै सो घरै खाणा बैईठै ता मतै चुंगी लैणै बाळै अतै पापी इच्चीकरी यीशु अतै तसेरै चेलै सोगी खाणा बैईठै।
\v 11 यह हेरीकरी फरीसीये तसेरै चेलै सोगी बलु; “तुन्दा गुरु चुंगी लैणै बाळै अतै पापी सोगी क्ओ खान्दा?”
\v 12 यीशुऐ यह हुणीकरी तिआं सोगी बलु, “बैईद खरै भलै चंगे तायें ना भुन्दा पर बमारा तांये भुन्दा।
\v 13 ता तुहै गिच्ची करी ठेरा अर्थ सिखी लेआ, कि ‘अऊँ बलिदान ना पर दया चाहन्दा।’ क्ओकि अऊँ धर्मियो ना, पर पापी मणु जो हैदणा छुरा।”
\s उपवास रा सवाल
\r (मरकुस 2:18-22; लूका 5:33-39)
\p
\v 14 ता यूहन्ना रै चेलै तैस बलै इच्चीकरी बलु; “कै बजह हा कि अहै फरीसी ऐतणै ब्रत करदै हिन, पर तेरै चेलै ब्रत ना करदै?”
\v 15 यीशुऐ तिआं सोगी बलु; “कै बराती, जैहणै तक लाडा तिआं सोगी हा, शोक करी सकदै हिन? पर सो धैड़ै ईणै जैहणै लाड़ा तिआं थऊँ अलग करी दिणा, तैस टैमै तिआं ब्रत करणै।
\v 16 कोई भी नोऐ कपड़ै री कित्र छक्‍की करी पुराणै कपड़ै मन्‍ज टल्‍लू ना लंदा, क्ओकि नोऐ कपड़ै सो सब कुछ खिन्जी लैणा, अतै तैस होर छक्की गाणा।
\v 17 नोआ दाखरस पुराणी खलड़ी मन्ज ना पान्दै; क्ओकि ऐसा करनै थऊँ खलड़ी फटी गाणी, अतै दाखरस निकळी गाणा अतै खलड़ी बर्बाद भुच्ची गाणी, पर नोआ दाखरस नोई खलड़ी मन्ज ही भरदै हिन अतै दोनो बची रैहन्दी हिन।
\s मरूरी कुल्ळी अतै बमार जनानी
\r (मरकुस 5:21-43 लूका 8:40-56)
\p
\v 18 सो तिआं सोगी यह बलु ही करदा थु, कि हेरा, अक्की सरदारै इच्चीकरी तेसिओ प्रणाम करू अतै बलु, “मेरी कुल्ळी हबजु ही मरी गई हा, पर चली करी अपणा हथ्थ तैहा पुर रख, ता सो जिन्दी भुच्ची गाणीआ।”
\v 19 यीशु उठीकरी अपणै चेलै समेत तैस सोगी चली पैऊ।
\v 20 अतै बत्ता मन्ज, अक्क जनानी जेहा जो बारह साला थऊँ खुन निकळणै री बमारी थी, तसेरै पिचो ईच्चीकरी तसेरै कपड़ै रै पल्ले जो छुई लैऊ।
\v 21 क्ओकि सो अपणै मना मन्ज यह सोचदी थी, कि “अगर अऊँ तसेरै कपड़ै जो छुई भी लैली ता मूँ ठीक भुच्ची गाणा।”
\v 22 यीशुऐ फिरी तैहा जो हेरू, अतै बलु, “पुत्री हिम्मत रख; तेरै वसवासे तिजो ठीक करूआ।” ता सो जनानी तैहा घड़ी ही ठीक भुच्ची गई।
\v 23 जैहणै यीशु तैस सरदारा रै घरै पुजु ता रूणै पिटिणै बाळै री भीड़ अतै हौ हल्ला करदै मणु जो हेरू ता तिनी बलु,
\v 24 “घिरी गच्छा, कुल्ळी मरूरी निय्आ, पर सोऊ करदीआ।” यह हुणी करी सब हासणा लगै।
\v 25 पर जैहणै भीड़ कड्डी दिती ता, तिनी अन्दर गिच्ची करी कुल्ळी रा हथ्थ पकडु, अतै सो जी भुई।
\v 26 एहा गल्ला री चर्चा तैस पुरै देसा मन्ज फैली गई।
\s दूँ अंधे जो दृष्टिदान
\p
\v 27 जैहणै यीशु तैड़ी थऊँ अग्गो गो ता दोई अन्धें तैस पिचो यह बलदै चली आए, कि “हे दाऊद री सन्तान, असु पुर दया कर!”
\v 28 जैहणै सो घरै पुजु, ता सो अन्धे तैस बलै आए, अतै यीशुऐ तिआं सितै बलु, “कै तुसिओ वसवास हा, कि अऊँ यह करी सकदा?” तिन्यै तैस सोगी बलु, “हा, प्रभु!”
\v 29 ता तिनी तंयारी हाख्री छुई करी बलु, “तुन्दै वसवासा रै अनुसार तुसु तांये भोआ।”
\v 30 अतै तंयारी हाख्री खुली गई। यीशुऐ तिआं जो टणकाई करी बलु, “सावधान, कसी जो ऐहा गल्ला रा पता ना लगा।”
\v 31 पर तिन्यै पुरै देसा मन्ज तसेरी चर्चा फैलाई दिती।
\s अक्क गूँगे जो चंगा करना
\p
\v 32 जैहणै सो बाहर चलुरै थियै, ता हेरा, मणु अक्क गूंगे जो जैस मन्ज दुष्टात्मा थी तैस बलै लैई आए।
\v 33 अतै जैहणै दुष्टात्मा कड्डी दिती, ता गूंगा बलणा लगी पैऊ। अतै भीड हैरान भुच्ची करी बलणा लगी, कि “अहै इस्त्राएल मन्ज इनै कम कदी भी ना हेरै।”
\v 34 पर फरिसी बलणा लगै, “यह ता दुष्टात्मा रै सरदार री मदद सोगी दुष्टात्मा जो कढ़दा।”
\s मजदूर थोड़े हिन्न
\p
\v 35 यीशु सब नगरा अतै ग्रां मन्ज फिरदा रैऊ अतै तिआं सभा मन्ज उपदेश करदा रैऊ, अतै राज्य रा सुसमाचार प्रचार करदा, अतै हर तरह री बमारी अतै कमजोरी जो दूर करदा रैऊं।
\v 36 जैहणै तिनी भीड़ा जो हेरू ता तैसिओ मणु पुर तरस आ, क्ओकि सो तिआं भैड़ा सैईयें जंयारा कोई भी मालक ना भुन्दा व्याकुल अतै भटकुरै थियै।
\v 37 ता तिनी अपणै चेलै सोगी बलु, “पक्कुरी फसल बड़ी हा पर मजदूर थोड़ै हिन।
\v 38 ठेरैतायें बगड़ी रै मालका सितै बिनती करा कि सो अपणी फसल कटणै तायें मजदूर भैजी देय्आ।”
\c 10
\s यीशु रे बारह चेलै
\r (मरकुस 3:13-19; लूका 6:12-16)
\p
\v 1 फिरी तिनी अपणै बारह चेलै जो हैदी करी, तिआं जो बुरी आत्मा पुर हक्क दिता, कि तिआं जो कड्डी सकन अतै सब तरह री बमारी अतै सब कमजोरी जो दूर करन॥
\p
\v 2 अतै बारह चेलै रै नां यह हिन: पैहला शमौन, जैसिओ पतरस भी बलदै हिन, तसेरा भाई अन्द्रियास; जब्दी रा पुत्र याकूब, अतै तसेरा भाई यूहन्ना;
\v 3 फिलिप्पुस अतै बर-तुल्मै थोमा अतै चुंगी लैणै बाळा मत्ती, हलफै रा पुत्र याकूब अतै तद्दै।
\v 4 शमौन कनानी, अतै यहूदा इस्करियोती, जिनी तैसियो पकड़ाई भी दिता थु॥
\s बारह चेलै रा सेवा रे कम
\r (मरकुस 6:7-13; लूका 9:1-6; 10:4-12)
\p
\v 5 ईंआ बारह जो यीशुऐ यह हुक्म दी करी भैजु कि “अन्यजाति री कनारी मत गान्दै, अतै सामरिया रै कसी भी नगर मन्ज प्रवेश मत करदै।
\v 6 पर इस्त्राएल रै घराने री गुआचुरी भैड़ा बलै ही गच्छैं।
\v 7 अतै चलदै चलदै प्रचार करा कि 'स्वर्गा रा राज्य नैड़ै हा।'
\v 8 बमारा जो ठीक करा, मरूरै जो जिय्आ, कोढ़ी जो शुद्ध करा, दुष्टात्मा जो कड्डा। तुहै सेंतमेंत मन्ज पाऊरा, सेंतमेंत मन्ज ही देय्आ।
\v 9 अपणै बटुऐ मन्ज ना ता सोना, अतै ना रूपिये, अतै ना तांबा रखणा।
\v 10 बत्ता तायें ना झोळी रखा, ना दोई कुरतै, ना जुट्टै अतै ना ही होट्ठी लेय्आ, क्ओकि मजदूर जो तसेरी मजदूरी मुळना चहिन्दीआ।
\p
\v 11 “जैस कसी नगर या ग्राँ मन्ज गान, ता पता लग्आ कि तैड़ी कुण योग्य हा जैहणै तक तैड़ी थऊँ न निकलण तैस बलै ही रेय्आ।
\v 12 अतै घरा मन्ज प्रवेश करदै टैंमै तैसिओ आशीष दिन्यें।
\v 13 अगर तैस घरा रै मणु योग्य भोलै ता तुन्दा कल्याण तिआं तक पुजणा पर अगर योग्य ना भोलै ता तुन्दा दितुरा कल्याण तुसु बलै ही फिरी ईणा।
\v 14 अतै जैडा कोई तुसिओ ना ग्रहण करला, अतै तुन्दी गल्ला ना हुणला, तैस घरा या तैस नगर थऊँ नकैन्दै अपणै पैरा री धूड़ झाड़ी फैकैं।
\v 15 अऊँ तुसु सोगी सच बलदा, कि न्याय रै धैड़ै तैस नगर री दशा सदोम अतै अमोरा रै देसा री दशा थऊँ भी बुरी भुणीआ।
\s इणै वाळा संकट
\r (मरकुस 13:9-13; लूका 21:12-17)
\p
\v 16 “हेरा, अऊँ तुसिओ भैडा साईं भेड़िये रै मन्जै भैजु करदा, ठेरै तायें किड्डै सांई बुद्धिमान अतै कबूतरा सांई भोळै बणा।
\v 17 पर मणु थऊँ सावधान रेय्आ, क्ओकि तिआं तुसिओ महासभा मन्ज सौंपणा, अतै अपणी पंचायता मन्ज कोड़ै मरवाणै।
\v 18 तुसै मेरै तांये हाकमा अतै राजा रै सामणै तिआं मणु पुर, अतै अन्यजाति पुर गवाह भूणै तिकर पुजायै गाणै।
\v 19 जैहणै तिआं पकड़वाणा ता यह चिन्ता मत करदै कि कस तरीकै, या कै बलणा: क्ओकि जैडा कुछ तुसु बलणा भोला, सो तैस ही टैंमै तुसिओ दसी दिणा।
\v 20 क्ओकि बलणै बाळै तुसै ना हिन, पर तुन्दै पिते री आत्मा तुसु मन्ज बलदा हा।
\p
\v 21 “भाई, भाई जो अतै पिते पुत्रा जो, मारणै तायें पकड़ाणा, अतै बच्चै बाळै माता पिता रै वरोधा मन्ज खड़ीकरी तिआं जो मरवाई दिणा।
\v 22 मेरै नां री बजह थऊँ मणु तुसु सोगी बैर करणा, पर जैस अन्त तक धीरज रखणा उद्धार तसेरा ही भुणा।
\v 23 जैहणै सो तुसिओ अक्की नगर मन्ज सतान, ता दूये नगरा जो नही गच्छैं। अऊँ तुसु सोगी सच बलदा, जैहणै तुसू इस्त्राएल रै सबी नगरा मन्ज घुमी बैहणा ता मणु रै पुत्रा चली इणा।
\p
\v 24 “चेला अपणै गुरू थऊँ बड़ा निय्आ; अतै ना दास अपणै स्वामी थऊँ।
\v 25 चेलै रा गुरू रै, अतै दासा रा स्वामी रै बराबर भुणा ही बड़ा हा। जैहणै तिन्यै घरा रै स्वामी जो शैतान बलु ता तसेरै घरा वाळै जो क्ओ ना बललै?
\s कस थंऊ डरना?
\r (लूका 12:2-7)
\p
\v 26 “ठैरेतांऐ तिआं थऊँ मत डरदै, क्ओकि कुछ भी छिपुरा निय्आ जैडा खुलणा निय्आ, अतै ना ही कुछु छिपुरा जैडा जाणया ना गाणा।
\v 27 जैडा अऊँ तुसु सोगी नैहरै मन्ज बलदा हा, तैतिओ उजाले मन्ज बला: अतै जैडा कुछ कनै हुणदै हिन, तैतिओ उच्ची जगह थऊँ प्रचार करा।
\v 28 जेड़ै शरीरा जो मारदै हिन, पर आत्मा जो ना मारी सकदै, तिआं थऊँ मत डरदै: पर तैस थऊँ ड़रा, जैडा आत्मा अतै शरीर दूंनी जो नरक री अग्गी मन्ज करी सकदा हा।
\v 29 29 कै पैसे री दोई चिड्डी ना विकदी? तांभी तुन्दै पिते री इच्छा रै विना तिआं थऊँ अक्क भी जमीना पुर ना पैई सकदी।
\v 30 तुन्दै हैरा रै बाळ भी सब गिणुरै हिन।
\v 31 ठेरैतायें ड़रा मत; तुहै मती चिड्डी थऊँ बदीकरी हिन।
\p
\v 32 “जैस कसी मिन्जो मणु सामणै मनी लैणा, सो मूँ भी स्वर्गा मन्ज बैहुरै अपणै पिते रै सामणै मनी लैणा
\v 33 पर जैस कसी मणु सामणै मेरा इन्कार करना तसेरा मूँ भी स्वर्गा मन्ज बैहुरै अपणै पिते रै सामणै इन्कार करना
\s यीशु रै आगमन रा परिणाम
\r (लूका 12:51-53; 14:26,27)
\p
\v 34 “यह मत समझा, कि अऊँ पृथ्वी पुर मेल मिलाप करवाणा छुरा; अऊँ मेल मिलाप कराणा ना, पर तलवार चलवाणा छुरा।
\v 35 अऊँ ता छुरा, कि:
\p ‘मणु जो तसेरै पिता थंउ, अतै कुळी जो तसारी मोआ थऊँ, अतै नूहा जो तसारी हहूआ थऊँ अलग करू।
\v 36 मणु रै बैरी तसेरै घरा रै मणु ही भूणै।
\p
\v 37 “जैडा माता या पिता जो मिन्जो थऊँ मता प्यारा जाणदा, सो मेरै लायक निय्आ अतै जैडा दब्बु या कुल्ली जो मिन्जो थऊँ प्यारा जाणदा सो भी मेरै लायक निय्आ।
\v 38 अतै जैडा अपणा‍ क्रूस लैई करी मिन्जो पिचो ना चला सो मेरै लायक निय्आ।”
\s प्रतिफल
\r (मरकुस 9:4)
\p
\v 39 “जैडा अपणै प्राण वचादां, तैस सो खोई दिणै; अतै जैडा मेरी बजह थऊँ अपणै प्राणा जो देला, तैस सो पाणै हिन।
\v 40 जैडा तुसु जो ग्रहण करदा, सो मिन्जो ग्रहण करदा; अतै जैडा मिन्जो ग्रहण करदा, सो मेरै भेजणै वाळै जो ग्रहण करदा।
\v 41 जैडा भविष्यवक्ता जो भविष्यवक्ता जाणीकरी ग्रहण करदा, तैस भविष्यवक्ता रै बदलै पाणा; अतै जैडा धर्मी जाणीकरी धर्मी जो ग्रहण करदा, तैस धर्मी रै बदलै पाणा।
\v 42 जैडा कोई ईंआ हल्कै थंउ अक्की जो भी मेरा चेला मनीकरी सिर्फ अक्क कटोरा ठंड़ा पाणी पयांदा, अऊँ तुसु सोगी सच बलदा, तैस कसी भी तरीकै सितै अपणा प्रतिफल ना खोणा।”
\c 11
\s यीशु अतै यूहन्ना बपतिस्मा दिणैं वाळा
\r (लूका 7:18-35)
\p
\v 1 जैहणै यीशु अपणै बारह चेलै जो हुक्म दी बैहू ता सो तैड़ी थऊँ तंयारै नगरा मन्ज उपदेश अतै प्रचार करना चली गो॥
\p
\v 2 यूहन्ने जेला मन्ज मसीह रै कमा री खबर हुणी अतै अपणै चेलै जो यह पुछणै तांये तैस बलै भैजु।
\v 3 कि “इणै बाळा तू ही हा; या अहै कसकि होरी री भाळ करन?”
\v 4 यीशुऐ जबाव दिता “तुहै जैडा कुछ हेरदै अतै हुणदै हिन, सो सब गिच्चीकरी यूहन्ने जो दसी देय्आ।
\v 5 कि अन्धे हेरदै हिन, लट्टै चलदै फिरदै हिन; कोढ़ी ठीक भून्दै हिन, बैहरै हुणदै हिन, मुर्दे जी भुन्दै; अतै कंगाला जो सुसमाचार हुणादै हिन।
\v 6 अतै धन्य हिन सो, जेड़ै मेरी बजह थऊँ ठोकर ना खान।”
\p
\v 7 जैहणै सो तैड़ी थऊँ चली गै, ता यीशु यूहन्ना रै बारै मन्ज मणु सितै बलणा लगा; तुहै बणा मन्ज कै हेरना गछुरै थियै? कै हवा सैईये हिलदै सरकण्ड़े जो?
\v 8 फिरी तुहै कै हेरना गच्छुरै थियै? कै कोमल कपड़ै लाऊरै मणु जो, हुणा जैडा कोमल कपड़ै लान्दै हिन, सो मैहला मन्ज रैहन्दै हिन।
\v 9 ता फिरी कै हेरना गच्छुरै थियै? कै कसकि भविष्यवक्ता जो? हां; अऊँ तुसु सोगी बलदा, भविष्यवक्ता ना पर तैस थऊँ भी बड़ै जो।
\v 10 यह सो ही हा, जसेरै बारै मन्ज लिखुरा हा कि:
\q1 ‘हेर; अऊँ अपणै दूता जो तेरै अग्गो भैजदा हा,
\q2 जैस तेरै अग्गो तिजो तायें रस्ता तैयार करणा।’
\p
\v 11 अऊँ तुसु सोगी सच बलदा, कि जेड़ै जनानी थऊँ पैदा भच्छुरै हिन, तिआं मन्ज यूहन्ना बपतिस्मा दिणै वाळै थऊँ बड़ा होर कोई भी ना भुआ; पर जेड़ै स्वर्गा रै राज्य मन्ज हल्कै थऊँ हल्का हा सो तैस थऊँ भी बड़ा हा।
\v 12 यूहन्ना बपतिस्मा दिणै बालै रै दिना थऊँ अज तक स्वर्गा रै राज्य पुर जोर चलदा रैयंऊ हा, अतै बलवान तैसिओ खूस्सी लैन्दे हिन।
\v 13 यूहन्ना तक सब भविष्यवक्ता अतै व्यवस्था भविष्यवाणी करदै रैह।
\v 14 अतै तुहै चाहन ता मनी सकदै हिन कि एलिय्याह जैडा ईणैवाळा थु, सो यह ही हा।
\v 15 कना खोली करी मेरी ऐहा गल्ला हुणी लैय्आ।”
\p
\v 16 “अऊँ ऐस टैंमा रै मणु री तुलना कस सोगी करू? सो तिआं बच्चै सैईये हिन, जेड़ै बजारा मन्ज बैही करी अक्की दूये सितै बलदै हिन।
\v 17 ‘अहै तुसु तांयै बंसरी बजाई पर तुहै ना नचै; अहै विलाप करू, पर तुहै अपणी हिक्का ना जक्की।’
\v 18 क्ओकि यूहन्ना ना ता खान्दा अतै ना पिन्दा थु, पर सो वलदै हिन कि ‘तैस मन्ज दुष्टात्मा हा।’
\v 19 मणु रा पुत्र खान्दा-पिन्दा आ, अतै सो वलदै हिन कि ‘हेरा, पेटू अतै पियक्कड़ मणु, चुंगी लैणै वाळै अतै पापी रा मित्र हा, पर ज्ञान अपणै कमा मन्ज सच्चा ठहराऊरा हा।”
\s अविस्वास पुर हाय
\r (लूका 10:13-15)
\p
\v 20 ता सो तिआं नगरा जो धिक्कारना लगा, जिंआ मन्ज तिनी मतै सामर्थ रै कम करूरै थियै; फिरी भी तिआं नगरा रै मणुऐ अपणा मन ना फिराऊरा थु।
\v 21 “हाय, खुराजीन! हाय, बैतैसैदा! जेड़ै सामर्थ रै कम तुसु मन्ज करूरै हिन, अगर सूर अतै सैदा मन्ज करदा ता, सो टाट लपेटी करी, अतै धूड़ी मन्ज बैही करी, मना फेरी लेन्दै।
\v 22 पर अऊँ तुसु सोगी बलदा; कि न्याय रै धैड़ै तुन्दी दशा थऊँ सूर अतै सदा री दशा खरी भुणीआ हा।
\v 23 अतै हे कफरनहूम, कै तू स्वर्ग तक उंचा करणा? तू ता अधोलोक तक थलै करणा; जेड़ै सामर्थ रै कम तिजो मन्ज करूरै हिन अगर सदोम मन्ज करदै ता, सो अज तक बणी रैहन्दा।
\v 24 पर अऊँ तुसु सोगी बलदा, कि न्याय रै धैड़ै तेरी दशा थऊँ सदोम रै देसा री दशा खरी भूणीआ।”
\s बोझ थलै दबुरै मणु जो आराम
\r (लूका 10:21,22)
\p
\v 25 तैस टैंमै ही यीशुऐ बलु, “हे पिता, स्वर्ग अतै धरती रै प्रभु; अऊँ तुन्दा धन्यवाद करदा, कि तुहै ईंआ गल्ला जो ज्ञानी अतै समझदारा थऊँ छुपाई रखुरा हा, अतै बच्चै पुर प्रकट करूरी हिन।
\v 26 हां, हे पिता, क्ओकि तुसिओ यह ही खरा लगादा।
\p
\v 27 “मेरे पिते मिन्जो सब कुछ दितुरा, अतै कोई पुत्रा जो ना जाणदा, सिर्फ पिता जाणदा; अतै कोई पिते जो ना जाणदा, सिर्फ पुत्र जाणदा, अतै सिर्फ सो जाणी सकदा जैस पुर पुत्र प्रकट करना चाह।
\p
\v 28 “हे सब मेहनत करणै वाळै अतै बोझा थलै दबुरै मणुओ, मिजों बलै अईआ; मूँ तुसिओ अराम दिणा।
\v 29 मेरा जूगंळा अपणै ऊपर चुकी लेय्आ; अतै मिन्जो थऊँ सिखा; क्ओकि अऊँ नम्र अतै मना रा दीन हा; अतै तुसु अपणै मना मन्ज अराम पाणा।
\v 30 क्ओकि मेरा जूंगळा असान अतै मेरा बोझ पोला हा।”
\c 12
\s सब्त रा प्रभु
\r (मरकुस 2:23-28; लूका 6:1-5)
\p
\v 1 अक्क धैड़ै यीशु सब्त रै धैड़ै बगड़ी मितै चलुरा थु, अतै तसेरै चेलै जो भूख लगी अतै सो बगड़ी थऊँ हिल्लै त्रोड़ी त्रोड़ी करी खाणा लगै।
\v 2 फरीसी ऐह हेरी करी तैस सोगी बलना लगै, “हेर, तेरै चेलै सो कम करू करदै हिन, जैडा सब्त रै धेड़ै करना ठिक निय्आ।”
\v 3 यीशुऐ तिआं सोगी बलु, “कै तुहै पढुरा निय्आ कि दाऊद, जैहणै सो अतै तसेरै साथी भूखै थियै ता तिन्यै कै करू थू ?
\v 4 सो किआं प्रमात्मैं रै घरै गो अतै तैड़ी चढ़ाऊरी रोटि खाई, जिंआ जो खाणा ना तैस तायें अतै ना ही तसेरै चेलै तायें वलकि सिर्फ याजका तांये ठिक थु।
\v 5 या कै तुहै व्यवस्था मन्ज ना पढुरा कि याजक सब्त रै धैड़ै मन्दरा रै नियमा जो त्रोड़णै पुर भी निर्दोष ही भुन्दै हिन।
\v 6 पर अऊँ तुसु सोगी सच बलदा, कि ऐड़ी सो हा, जैडा मन्दरा थऊँ भी बड़आ हा।
\v 7 अगर तुहै ठेरा अर्थ ना जाणदै कि ‘अऊँ दया थऊँ खुश हा, बलिदान थऊँ ना, ता तुहै निर्दोषा जो गुनेहगार ना ठहरांदै।
\v 8 मणु रा पुत्र ता सब्त रै धेड़े रा भी प्रभु हा।”
\s डुण्ड़ै मणु जो ठीक करना
\r (मरकुस 3:1-6; लूका 6:6-11)
\p
\v 9 तैड़ी थऊँ चली करी सो तंयारी धर्मसभा मण्डली मन्ज आ।
\v 10 अतै हेरा, अक्क मणु थु, जैसेरा हथ्थ डुण्ड़ा थु; अतै तिन्यै तैस पुर दोष लाणै तांये तैस थऊँ पुछु, “कै सब्त रै धैड़ै चंगा करना ठीक हा?”
\v 11 तिनी तिआं सितै बलु; “तुसु मन्ज ऐसा कुण हा, जसेरी अक्क ही भैड़ भोआ, अतै सो सब्त रै धैड़ै गत्ता मन्ज पैई गच्छा, ता सो तैहा जो पकड़ीकरी ना कड्डा ?
\v 12 भला, मणु रा मुल भैड़ा थऊँ कैतना बद्दी करी हा; ठेरैतायें सब्त रै धैड़ै भलाई करना ठीक हा।” ता तिनी तैस मणु सोगी बलु “अपणा हथ्था अग्गो कर।”
\v 13 तिनी अग्गो करू, अतै सो फिरी दुयें हथ्था सैईये ठीक भुच्ची गो।
\v 14 ता फरिसी बाहर गिच्ची करी स्कीमा बणाणा लगै कि तसेरा किआं नाश करन ?
\s प्रमात्मे रा चुणुरा सेवक
\p
\v 15 यह जाणी करी यीशु तैड़ी थऊँ चली गो; अतै मतै सारै मणु तसेरै पिचो चली पै; अतै तिनी सबी जो ठीक करू।
\v 16 अतै तिआं जो समझाऊ, कि मेरै बारै मन्ज मत दसदै।
\v 17 कि जैडा वचन यशायाह भविष्यवकते बलुरा थु, सो पूरा भोआ।
\q1
\v 18 “हेरा, यह मेरा सेवक हा, जैसिओ मैई चुनुरा; मेरा प्यारा हा, जैस थऊँ मेरा मन खुश हा: मूँ अपणी आत्मा ऐस पुर पाणी आ: अतै ऐस अन्यजाती जो न्याय रा समाचार दिणा।
\q2
\v 19 ऐस ना लड़ाई करनीआ, अतै ना ही हुड़दगं मचाणा; अतै ना बजारा मन्ज कोई सेरा हल्ला हुणीना।
\p
\v 20 जैहणै तक सो न्याय री जीत ना करा तैस दरूडूरै सरकण्ड़ें ना त्रोड़णै; अतै ना ही धुआं दिन्दी बत्ती बुझाणी हिन ।
\p
\v 21 अतै अन्यजाती तसेरै नां पुर आस रखणीआ।
\s यीशु अतै दुष्टात्मा रा सरदार शैतान
\r (मरकुस 3:20-30; लूका 11:14-23)
\p
\v 22 ता मणु अक्की अन्धे-गूंगे जो जैस मन्ज दुष्टात्मा थी, तैस बलै लैई आए; अतै तिनी तैसिओ खरा करू; अतै गूंगा बलणा अतै हेरना लगी पैऊ।
\v 23 यह हेरी करी सब मणु हैरान भुची करी बलणा लगै, "कै ऐह दाऊद री औलाद हा?"
\v 24 पर फरीसीये यह हुणी करी बलु, “यह ता दुष्टात्मा रै सरदार शैतान री मददा बगैर दुष्टात्मा जो ना कड़दा।”
\v 25 तिनी तंयारै मना री जाणी करी तिआं सितै बलु; “जैस कसकि राज्य मन्ज फूट पैई गच्छा, सो उजड़ी गान्दा, अतै कोई नगर या घराना जैस मन्ज फूट भून्दी हा, टिक्की ना सकदा।
\v 26 अतै अगर शैतान ही शैताना जो कड़आ, ता सो अपणा ही बैरी भूच्ची गाणा; फिरी तसेरा राज्य किआं करी बणी रैहणा?
\v 27 भला, अगर अऊँ शैतान री मदद सोगी दुष्टात्मा जो कड़दा , ता तुन्दै खानदान कसेरी मदद सोगी कड़दै हिन? ठेरैतायें तिआं ही तुन्दा न्याय चुकाणा।
\v 28 पर अगर अऊँ प्रमात्मैं री आत्मा री मदद सोगी दुष्टात्मा जो कड़दा, ता प्रमात्मैं रा राज्य तुसु बलै ईच्ची पुजु हा।
\v 29 या किआं कोई मणु कसकि ताकतवर मणु रै घरा मन्ज घुसड़ीकरी तसेरा माल लूटि सकदा जैहणै तक पैहलै सो तैस ताकवरा जो बनी ना लेय्आ अतै तां फिरी सो तसेरा घर लूटि सकदा हा।
\v 30 जैडा मिन्जो सोगी निय्आ, सो मेरै वरोधा मन्ज हा; अतै जैडा मेरै सोगी ना विणदा, सो रंगाड़दा हा।
\v 31 ठेरैतायें अऊँ तुसु सोगी बलदा, कि मणु रा सब तरह रा पाप अतै निन्दा माफ करी दिणीआ, पर जे कोई आत्मा री निन्दा करदा ता सो कदी माफ ना भुणा।
\v 32 जैस कसी मणु रै पुत्रा रै वरोधा मन्ज बलला, तसेरा पाप माफ भुची गाणा, पर जैडा कोई पवित्र आत्मा रै वरोधा मन्ज कुछ बलला, तसेरा अपराध ना ता ऐस लोक मन्ज ना ही परलोक मन्ज माफ भुणा।”
\s रूख अतै तठेरा फळ
\r (लूका 6:43-45)
\p
\v 33 “अगर रूखा जो खरा बलदै हिन ता तसेरै फळा जो भी खरा बला; या रूखा जो निकम्मा वलदै हिन, ता तसेरै फळा जो भी निकम्मा बला, क्ओकि रूखा री पछैण फळा सोगी ही भुन्दी हा।
\v 34 हे सपोळेओ, तुहै बुरै भुचीकरी किआं खरी गल्‍ला करी सकदै हिन? क्ओकि जैडा मना मन्ज भरूरा सो ही मुंहा पुर इन्दा हा।
\v 35 भला मणु भलै मना रै भण्डारा थऊँ भली गल्ला कड़दा हा; अतै बुरा मणु बुरै भण्ड़ारा थऊँ बुरी गल्ला कड़दा हा।
\v 36 अतै अऊँ तुसु सोगी बलदा, कि जैड़ी जैड़ी निकम्मी गल्ला मणु बलणी हिन, न्याय वाळै धैड़ै हर अक्क गल्ला रा लेखा दिणा पैणा।
\v 37 क्ओकि तू अपणी गल्ला री ही बजह थऊँ निर्दोष अतै दोषी ठहराया गाणा।”
\s स्वर्गीय नशाणी री मांग
\r (मरकुस 8:11,12; लूका 11:29-32)
\p
\v 38 ता कैतणै शास्त्री अतै फरीसीये तैस सितै बलु, “हे गुरू, अहै तुसु थऊँ अक्क नशाणी हेरना चाहन्दै हिन।”
\v 39 तिनी जवाव दिता, “ऐस युगा रै बुरै अतै व्यभिचारी मणु नशाणी तोपदै हिन; पर योना भविष्यवक्ता रै नशाणा जो छड़ी होर कोई भी नशाण तिआं जो ना दिणा।
\v 40 योना त्राई रात धैड़ै पाणी मन्ज मच्छी रै पेटा मन्ज रैहुं, तिआं ही मणु रा पुत्र त्राई राती धैड़ै धरती रै अन्दर रैहणा।
\v 41 नीनवे रै मणु न्याय वाळै धैड़ै ऐस युगा रै मणु सोगी उठीकरी तिआं जो दोषी ठहराणा, क्ओकि तिन्यै योना रा प्रचार हुणीकरी, मन फेरूरा अतै हेरा, ऐठी ता सो हा जैडा योना थऊँ भी बड़्आ हा।
\v 42 दक्षिण देसा री राणी न्याय बाळै धैड़ै ऐस युगा रै मणु सोगी उठीकरी तिआं जो दोषी ठहराणा, क्ओकि सो सुलैमान रा ज्ञान हुणणे तांये पृथ्वी रै दूये कनारै थऊँ छुरी थी, अतै हेरा, ऐड़ी ता कोई सुलैमान थऊँ भी बड्आ हा।
\s अधूरे सुधार विपत्ति रा कारण
\r (लूका 11:24-26)
\p
\v 43 “जैहणै बुरी आत्मा मणु थऊँ नकैई गान्दी ता सो सूखी जगहा मन्ज आराम कराना तोपदी हिन, पर जगह ना मुळदी।
\v 44 ता बलदी हा, ‘मूँ अपणै तैस ही घरा मन्ज जैड़ी थऊँ अऊँ नकैऊरी थी, फिरी गाणा।’ अतै ईच्ची करी तैसिओ साफ सुथरा अतै सजुरा सजाऊरा पान्दी हा।
\v 45 ता सो गिच्चीकरी अपणी सोगी होर बुरी सत आत्मा जो लैई इन्दीआ, अतै सो सब तैस मन्ज वास करदी हिन, तैस मणु री हालत पिछली हालती थऊँ भी होर बुरी भूच्ची गान्दी हा; ऐस युगा रै बुरै मणु री हालत भी इन्नी ही भुणीआ।”
\s यीशु री माता अतै भाई
\r (मरकुस 3:31-35; लूका 8:19-21)
\p
\v 46 जैहणै सो भीड़ा सोगी गल्ल करू ही करदा थु, ता तसेरी माता अतै भाई बाहर खडुरै थियै, सो तैस सोगी मुळणा चाहन्दै थियै।
\v 47 कुणकि तैस सोगी बलु; “गुरू तुन्दी माँ अतै भाई बाहर खडुरै हिन, अतै तुसु सोगी कणैणा चाहन्दै हिन।”
\v 48 यह हुणी करी तिनी जवाव दिता; “कुण हा मेरी माँ?
\v 49 अतै कुण हा मेरा भाई?” अपणै चेलै री कनारी इशारा करी के बलु, “हेरा, मेरी माँ अतै मेरै भाई यह हिन।
\v 50 क्ओकि जैडा कोई मेरै स्वर्गीय पिता री मर्जी पुर चलला, सो ही मेरा भाई, बैहण अतै माँ हा।”
\c 13
\s बीज बाणै बाळै रा दृष्टान्त
\r (मरकुस 4:1-9; लूका 8:4-8)
\p
\v 1 तैस ही धैड़ै यीशु घरा थऊँ निकली करी झीला रै कनारै गिच्ची बैईठा।
\v 2 अतै तैस बलै ऐसी भीड़ किटठी गई कि किस्ती पुर चढ़ी गो, अतै पुरी भीड़ कनारै पुर खड़ी रैई।
\v 3 अतै तिनी दुष्टान्ता मन्ज तिआं सितै मती सारी गल्ला करी: “अक्क बी बाणेवाळा बी वाणा निकळू।
\v 4 बान्दे टैंमै कुछ बी बत्ता मन्ज पै अतै पखेरू ईच्चीकरी सो चुगी लै।
\v 5 कुछ बी पथरीली जमीना पुर पै, जैड़ी तिआं जो मिट्टी ना मूळणै री बजह थऊँ झट जमीं पै।
\v 6 पर सूरज निकळणै री बजह थऊँ सो फूकी गै।
\v 7 कुछ बी झिन्डा मन्ज पै अतै झीन्डे सो दवाई दितै।
\v 8 पर कुछ बी खरी मिट्टी पुर पै, अतै फळी पै, कोई सौ गुणा, कोई सठ गुणा, अतै कोई तीह गुणा।
\v 9 कना खोली करी मेरी ऐहा गल्ला हुणी लैन।”
\s दृष्टान्ता रा उदेश्य
\r (मरकुस 4:10-12; लूका 8:9,10)
\p
\v 10 चेलै तैस बलै इच्चीकरी बलु, “तुहै मणु सोगी दृष्टान्ता मन्ज गल्ला क्ओ करदै?”
\v 11 तिनी जवाव दिता, “तुसिओ स्वर्गा रै राज्य रै भेदा री समझ दितुरी हा, पर तिआं जो ना।
\v 12 क्ओकि जैस वलै हा, तैसिओ दिणा हा, ता तैस वलै मता भुच्ची गाणा; पर जैस वळै निय्आ तैस थऊँ सो भी जैडा तैस वलै हा लैई लैणा।
\v 13 अऊँ ईंआ सितै दृष्टान्ता मन्ज गल्ला ठेरैतायें कणेंदा कि यह हेरी करी भी ना हेरदै अतै हुणी करी भी ना हुणदै, अतै ना ही समझदै।
\v 14 इंयारै वारै मन्ज यशायाह री यह भविष्यवानी पुरी भुन्दी हा:
\q1 ‘तुसु कना थऊँ हुणना पर समझणा निय्आ; अतै हाख्री हेरना पर तुसिओ ना हुजणा।
\q2
\v 15 क्ओकि ईंआ मणु रा मन मोटा भुच्ची गच्छुरा,
\q1 अतै यह कना रा उँचा हुणदै अतै इन्यै अपणी हाख्री बन्द करी लैऊरी;
\q1 करखी ऐसा ना भोआ कि यह हाख्री सितै हेरन, कना सितै हुणन,
\q2 अतै मना मन्ज समझन, अतै मना फेरन अतै अऊँ ईंआ जो ठीक करूं।’
\p
\v 16 पर धन्य हिन तुन्दी हाख्री जैड़ी हेरदी हिन: अतै तुन्दै कन कि सो हुणदै हिन।
\v 17 क्ओकि अऊँ तुसु सोगी सच बलदा कि मतै सारै भविष्यवकते अतै धर्मीये चाऊँ कि जैड़ी गल्ला तुहै हेरू करदै सो भी हेरन पर सो ना हेरी सकै; अतै जैड़ी गल्ला तुहै हुणदै सो भी हुणन, पर सो ना हुणी सकै।
\s बीज बाणै बाळै दृष्टान्त रा ब्यखान
\r (मरकुस 4:13-20; लूका 8:11-15)
\p
\v 18 “अवै तुहै बी वाणेबाळै रै दृष्टान्ता रा अर्थ हुणा।
\v 19 जैडा कोई राज्य रा वचन हुणी करी ना समझदा, तसेरै मना मन्ज जैडा कुछ वाऊ, तैतियो दुष्ट ईच्ची करी लैई गान्दा। यह सो वी हा जैडा बत्ता रै कनारै मन्ज वाऊ थु।
\v 20 अतै जेडै पथरीली जिमीं मन्ज वाऊ, यह सो हिन, जेड़ै वचन हुणी करी झट खुशी सोगी मनी लैन्दा।
\v 21 पर अपणै मन्ज जड़ ना रखणै री वजह थऊँ सो थोडे ही धैड़ै रा हा, अतै जैहणै वचन री वजह थऊँ क्लेश या झगड़ा भुन्दा सो झट ठोकर खान्दा।
\v 22 जैडा झिड़ा मन्ज वाऊ, यह सो हिन, जेड़ै वचन हुणदै पर ऐस संसारा री चिन्ता अतै धना रा धोखा वचन जो दबी दिन्दा, अतै सो फलदा निय्आ।
\v 23 जैड़ी खरी जिंमी पुर पैऊ, यह सो हिन, जेड़ै वचन जो हुणीकरी समझदा अतै फलदा; कोई सौ गुणा, कोई सठ गुणा, अतै कोई तिह गुणा।”
\s जंगली बीज रा दृष्टान्त
\p
\v 24 यीशुऐ तिआं जो अक्क होर दृष्टान्त हुणाऊ: “स्वर्गा रा राज्य तैस मणु साईये हा जिनी अपणी बगड़ी मन्ज कणका रा खरा खरा बी वाऊ।
\v 25 पर जैहणै मणु सोई गै ता बैरी ईच्चीकरी कणका री बीआ मन्ज जंगली बी फड़ाई गै।
\v 26 जैहणै बी लूंगी पैऊ अतै हिल्लै आए ता जंगली बीया रै पोधे भी हुजे।
\v 27 ऐह हेरी करी मालका सोगी नौकरै बलु, ‘हे स्वामी, कै तुहै अपणी बगड़ी मन्ज खरा बी ना बुआरू थु? फिरी जंगली दाणै रै पोधै तैत मन्ज क्ऊँ आए?’
\v 28 तिनी तिआं सितै बलु, ‘यह कसकि बैरी रा कम भुणा।’ नौकरै तैस सोगी बलु, ‘कै तुन्दी इच्छा हा, कि अहै गिच्चीकरी तिआं जो बीणी लैन?’
\v 29 तिनी बलु, ‘ना, ऐसा ना भोआ कि जंगली पोधै जो बीणदै बीणदै तुहै कणका जो भी पूट्टी दीन।
\v 30 वढाई तक दूनी जो सोगी सोगी मोट्टीणा देय्आ, अतै कटणी रै टैंमैं कटणेवाळै जो मूँ बलणा कि पैहलै जंगली दाणै रै पोधै बीणीकरी तिआं जो फूकणै तांये बनी लेय्आ, अतै कणका जो मिन्जो तायें मेरै पेडू मन्ज कटठा करा’।”
\s राई रै दाणै रा दृष्टान्त
\r (मरकुस 4:30-32; लूका 13:18-19)
\p
\v 31 तिनी तिआं जो अक्क होर दृष्टान्त हुणाऊ: “स्वर्गा रा राज्य राई रै दाणै रै बराबर हा, जिनी मणुऐ अपणी बगड़ी मन्ज तैतिओ बाई दिता।
\v 32 सो सबी बीआ मन्ज हल्का ता भून्दा पर जैहणै मोट्टिन्दा ता सब साग-पात थऊँ बड़ा भून्दा; अतै इन्ना रूख भूच्ची गान्दा कि अम्बरा रै पखेरू इच्चीकरी तसेरी ड़ाळी पुर अपणा बसेरा करदै हिन।”
\s खमीरा रा दृष्टान्त
\r (लूका 13:20,21)
\p
\v 33 तिनी अक्क होर दृष्टान्त हुणाऊ: “स्वर्गा रा राज्य खमीरा साईये हा जैसिओ कसकि जनानिये त्राई सेर आटे मन्ज मलाई दिता अतै भून्दा भून्दा सो सब खमीर भूच्ची गो।”
\s दृष्टान्ता रा प्रयोग
\r (मरकुस 4:33,34)
\p
\v 34 यह सब गल्ला यीशुऐ दृष्टान्ता मन्ज मणु सितै बली, अतै बिना दृष्टान्ता सो तिआं सितै कुछ ना बलदा थु,
\v 35 कि जैडा वचन भविष्यवक्ते बलुरा थु सो पुरा भोआ:
\q1 “मूँ दृष्टान्ता मन्ज अपणा मुँह खोलणा:
\q2 मूँ तिआं गल्ला जो जैड़ी जगत मन्ज उत्पति थऊँ
\q3 गुप्त रैई प्रकट करणा।”
\s जंगली बीज रै दृष्टान्त री ब्याख्या
\p
\v 36 ता सो तैहा भीड़ा जो छड़ी करी घरा मन्ज आ, अतै तसेरै चेलै ईच्ची करी तैस सोगी बलु, “बगड़ी रै जंगली बीआ रा दृष्टान्त असिओ समझाई दे।”
\v 37 तिनी तिआं जो जवाव दिता, “खरै बी बाणैवाळा मणु रा पुत्र हा।
\v 38 बगड़ी यह संसार हा, खरा बी राज्य री सन्तान हा, अतै जंगली बी दुष्ट री सन्तान हा।
\v 39 जिनी बैरीये तैसिओ वाऊ सो शैतान हा; कटनी जगत रा अन्त हा, अतै कटणैवाळै स्वर्गदूत हिन।
\v 40 अतै जिंआ जंगली बी बीणदै अतै फूकदे हिन तिआं ही जगत रै अन्ता मन्ज भूणा।
\v 41 मणु रै पुत्रा अपणै स्वर्गदूता जो भैजणा, अतै सो तसेरै राज्य मन्ज सब ठोकरा खुआणै वाळै अतै कुकर्म करणै वाळै जो इकटठा करणा,
\v 42 अतै तिआं जो अग्गी रै कुण्ड़ा मन्ज पाणा, जैड़ी रूणा अतै दन्द पीणै हिन।
\v 43 तैस टैंमै धर्मी अपणै पिता रै राज्य मन्ज सुरजा साई चमकणा। कना खोली करी ईंआ गल्ला हुणी लेय्आ।
\s छिपुरै खजाने रा दृष्टान्त
\p
\v 44 “स्वर्गा रा राज्य बगड़ी मन्ज छिपुरै धना साईये हा, जैडा कसकि मणु जो मूळु अतै तिनी भी सो छुपाई दिता, अतै खुशी सितै अपणा सब कुछ बेची दिता अतै तैसा बगड़ी जो खरीदी लैऊ।
\s अनमोल मोती
\p
\v 45 “फिरी स्वर्गा रा राज्य अक्क व्यपारी साईये हा जैडा सुच्चै मोती री खोज मन्ज थु।
\v 46 जैहणै तैसिओ सो किमती मोती मूळु ता तिनी अपणा सब कुछ वेची दिता अतै तैसिओ खरीदी लैऊ।
\s जाल रा दृष्टान्त
\p
\v 47 “फिरी स्वर्गा रा राज्य तैस बड़ै जाळा साईये हा जैडा समुद्रा मन्ज पाऊ, अतै हर तरह री मछली जो लैई आ।
\v 48 अतै जैहणै जाल भरी गो, ता मछुआरै तैसिओ कनारै पुर खिंजी लैई आए, अतै बैहीकरी खरी खरी ता भान्ड़े मन्ज कठेरी अतै इनी-ऊनी फैंकी दिती।
\v 49 जगता रै अन्ता मन्ज ईंआ ही भूणा। स्वर्गदूता ईच्चीकरी दुष्टा जो धर्मी थऊँ अलग करना,
\v 50 अतै तिआं जो अग्गी रै कुण्ड़ा मन्ज पाणा। जैड़ी रूणा अतै दन्द पिणा ही भूणा।
\s पुराणी अतै नोई शिक्षा रा महत्व
\p
\v 51 “कै तुहै यह सब गल्ला समझी?” तिन्यै बलु, “हाँ।”
\v 52 तिनी तिआं सितै बलु, “ठेरैतायें हर अक्क शास्त्री जैडा स्वर्गा रै राज्य रा चेला बणुरा, सो तैस गृहस्थ साईयें हा जैडा अपणै भण्डारा थऊँ नोई अतै पुराणी चिजा कढ़दा।”
\s नासरत मन्ज यीशु रा अनादर
\r ( मरकुस 6:1-6; लूका 4:16-30)
\p
\v 53 जैहणै यीशु यह सब दृष्टान्त कणेई बैहु, ता तैड़ी थऊँ चली गो।
\v 54 अतै अपणै नगरा मन्ज ईच्चीकरी तंयारी धर्म सभा मण्डली मन्ज उपदेश दिणा लगु कि हुणने वाळै हैरान भूच्चीकरी बलणा लगै, “ऐसिओ यह ज्ञान अतै सामर्थ रै कम कंऊ आये?
\v 55 कै यह तरखाणा रा पुत्र निय्आ? अतै कै सेरी मोआ रा नां मरियम अतै सेरै भाई रै नां याकूब, यूसुफ, शमौन अतै यहूदा निय्आ?
\v 56 अतै कै सेरी सब बैहणी इन्दै मन्जैं ना रैहन्दी? फिरी ऐसिओ यह सब क्ऊँ मूळु?”
\p
\v 57 ऐस तरीकै तिन्यै तसेरी बजह थऊँ ठोकर खाई, पर यीशुऐ तिआं सितै बलु, “भविष्यवक्ता रा अपणै देसा अतै अपणै घरा जो छड़ी होर करिये भी निरादर ना भून्दा।”
\v 58 अतै तिनी तैड़ी तंयारै अविश्वास री वजह थऊँ मतै सामर्थ रै कम ना करै।
\c 14
\s यूहन्ना बपतिस्मा दिणै वाळै री हत्या
\r (मरकुस 6:14-29; लूका 9:7-9)
\p
\v 1 तैस टैंमै चौथे हिस्से रै राजै हेरोदेस यीशु री चर्चा हुणी,
\v 2 अतै अपणै सेवका जो बलु, “यह यूहन्ना बपतिस्मा दिणैवाळा हा ! सो मरूरै थऊँ जी भूआ, ठेरैतायें तैस मन्ज सामर्थ रै कम प्रकट भूचु करदै हिन।”
\p
\v 3 क्ओकि हेरोदेसे अपणै भाई फिलिप्पुस री लाड़ी हेरोदेआस री बजह थऊँ यूहन्ने जो पकड़ाऊ अतै जेला मन्ज पाई दितुरा थु।
\v 4 क्ओकि यूहन्ने तैस सोगी बलुरा थु कि भाई री लाड़ी जो रखणा तेरै तांये ठीक निय्आ
\v 5 ठेरैतांये हेरोदेस तैसिओ मारणा चांहदा थु, पर मणु थऊँ ड़रदा थु क्ओकि सो तैसिओ भविष्यवक्ता मन्दै थियै।
\p
\v 6 पर जैहणै हेरोदेस रा जन्मदिन आ, ता हेरोदेआस री कुळी हेरोदेस रै जन्मदिना रै जशना मन्ज नची करी हेरोदेस जो खुश करू।
\v 7 ता तिनी तैहा सितै कसम खाई करी वचन दिता कि, “तु जैडा कुछ मंगली, अऊँ तिजो दिला।”
\v 8 सो अपणी मोँआ रै बहकाणे पुर बली कि, “मिन्जो यूहन्ना बपतिस्मा करणै वाळै रा सिर थाळा मन्ज ऐठिये ही मँगवाई देय्आ।”
\v 9 राजा दु:खी भूआ, पर अपणी कसमा री बजह थऊँ, अतै अपणै सोगी बैहुरै री बजह थऊँ, हुक्म दिता कि; ‘दि देय्आ।’
\v 10 अतै तिनी जेला मन्ज ही मणु भैजी करी यूहन्ना रा सिर कटवाई दिता;
\v 11 अतै तसेरा सिर थाला मन्ज अन्दा अतै कुळी जो दी दिता, तैतिओ सो अपणी मोँआ बळै लैई गई।
\v 12 ता यूहन्ना रै चेलै आए अतै तसेरी लाशा जो लैई गै अतै दब्बी दिता, अतै गिच्चीकरी यीशु जो ऐह खबर दिती।
\s पजँ हजार मणु जो खुआणा
\r (मरकुस 6:30-44: लूका 9:10-17: यूहन्ना 6:1-14)
\p
\v 13 जैहणै यीशुऐ यह हुणु ता सो किस्ती पुर चढ़ी करी कसकि सुनसान जगहा जो, एकान्त मन्ज चली गो। मणु यह हुणी करी नगरा नगरा थऊँ पैदल ही तसेरै पिचो चली पे।
\v 14 तिनी सो भीड़ हेरी अतै तिआं पुर तरस खाऊ, अतै तिआं मन्ज बमारा जो ठीक करू।
\p
\v 15 जैहणै सँझ भुई ता तसेरै चेलै तसेरै नेड़ै ईच्ची करि बलु, “यह अक्क सुनसान जगह हा अतै देर भी भुचु करदी हा; मणु जो भैजी दिन्दै कि यह ग्राँ मन्ज गिच्ची करी अपणै तांये खाणै जो लैईन।”
\v 16 पर यीशुऐ चेलै सितै बळु, “ईंआरा गाणा जरूरी निय्आ ! तुहै ही ईंआ तांये खाणै जो देय्आ।”
\v 17 चेलै यीशु सोगी बलु, “असु बलै पँज रोटी अतै दूँ मछली जो छड़ी करी होर कुछ भी निय्आ।”
\v 18 तिनी बलु, “तिआं जो मिन्जो बलै लैई अईआ।”
\v 19 ता तिन्यै मणु जो घा पुर बैहणै जो बलु, अतै तिआं पँज रोटी अतै दूँ मछली जो लैऊ; अतै स्वर्गा री कनारी हेरी करी धन्यवाद करू अतै रोटी त्रोड़ी त्रोड़ी करी चेलै जो दिती, अतै चेलै मणु जो दिन्दै गै।
\v 20 जैहणै सब खाई करी रज्जी गै ता चेलै बचुरी टुकड़ै री रोटी री बारह टोकरी चुकी।
\v 21 अतै खाणैबाळै मन्ज जनानी अतै बच्चै जो छड़ी करी पँज हजार सिर्फ मणु ही थियै।
\s यीशु रा पाणी पुर चलना
\r (मरकुस 6:45-52; यूहन्ना 6:15-21)
\p
\v 22 ता, जैहणै तक कि यीशु मणु थऊँ विदा लैन्दा, तिनी झट अपणै चेलै जो किस्ती पुर चढ़णै तांये मजबुर करू कि सो पैहलै पारा जो चली गान
\v 23 सो मणु थऊँ विदा लैई करी, प्रार्थना करनै तांये अलग पहाड़ा पुर चली गो; अतै सँझा सो तैड़ी अकेला थु।
\v 24 तैहणै तक किस्ती झीला री लैहरा मन्ज ड़गमगाऊ करदी थी, क्ओकि सामणै थऊँ हवा लगू करदी थी।
\v 25 यीशु राती रै चोथै पैहरै झीला पुर चलदा चलदा तिआं बलै आ।
\v 26 चेलै तैसिओ झीला पुर चलदै हेरीकरी ड़री गै। अतै बलणा लगै, “यह भूत हा।” अतै ड़रा रै लेरा पाणा लगै।
\v 27 ता यीशुऐ झट तिआं सितै गल्ला करी अतै बलु, “हिम्मत रखा ! अऊँ हा ड़रा मत !”
\v 28 पतरसे जवाव दिता, “हे प्रभु, अगर तुहै हिन ता, मिन्जो पाणी पुर चली करी अप्पु बलै ईणा देय्आ।”
\v 29 यीशुऐ वलु, “अई” ता पतरस किस्ती थऊँ ओसी करी पाणी मन्ज चलणा लगा।
\v 30 पर हवा जो हेरी करी ड़री गो, अतै जैहणै डूबणा लगा ता लेरा पाणा लगा, “हे प्रभु, मिन्जो बचा !”
\v 31 यीशु झट अपणा हथ्थ अग्गो करी कै तैसिओ पकड़ी लैऊ अतै तिनी बलु, “हे थोडा वसवास रखणै वाळै, तू कजो शक करदा हा ?”
\v 32 जैहणै सो किस्ती पुर चढ़ी गै, ता हवा रूकी गई।
\v 33 यह हेरी करी जेड़ै किस्ती पुर थियै, तैसिओ प्रणाम करीके बलणा लगै, “सच मन्ज ही तू प्रमात्मैं रा पुत्र हा।”
\s गन्नेसरत मन्ज रोगी जो ठीक करना
\r (मरकुस 6:53-56)
\p
\v 34 सो पार पुजीकरी गन्नेसरत नां री जगह मन्ज पुजै।
\v 35 तैड़ीआ रै मणुऐ तैसिओ पछैणी लैऊ अतै अखा-ब्रखा रै सब देसा मन्ज समाचार भैजु, अतै सब बमारा जो तैस वलै लैई आए,
\v 36 अतै तैस सोगी विनती करणा लगै कि सो तिआं जो अपणै कपड़ै सोगी ही छुईणा देय्आ; अतै जैतणै तैसिओ छुन्दै गै सो ठीक भुन्दै गै।
\c 15
\s परम्परा पालन रा सवाल?
\r (मरकुस 7:1-13)
\p
\v 1 तैहणै यरूशलेम थऊँ कुछ फरीसी अतै शास्त्री यीशु बलै ईच्चीकरी बलणा लगै,
\v 2 “तुन्दै चेलै स्याणै रै रवाजा जो क्जो टाळदै हिन, यह बिना हथ्थ धोए रोटी खान्दै हिन?”
\v 3 तिनी जवाब दिता, “तुहै भी अपणै रवाजा री वजह थऊँ क्जो प्रमात्मैं रै हूक्मा टाळदै हिन ?
\v 4 क्ओकि प्रमात्मैं बलुरा कि, ‘अपणै पिता अतै अपणी माता रा आदर करना’, अतै ‘जैडा कोई पिता या अपणी माता जो बुरा बलला, सो मारया गच्छा।’
\v 5 पर तुहै बलदै कि अगर कोई अपणै पिता या माता सोगी बला, ‘जैडा कुछ तुसिओ मिन्जो थऊँ मूळी सकदा थु, सो प्रमात्मैं जो चढ़ाई दितुरा’,
\v 6 ता सो अपणै पिता रा आदर ना करा, ऐस तरीकै तुहै भी अपणै रवाजा मुताबक प्रमात्मैं रा वचन टाली दिन्दै हिन।
\v 7 हे कपटिओ, यशायह यह भविष्यवाणी तुन्दै बारै मन्ज ठीक ही करूरी हा कि:
\q1
\v 8 ‘यह मणु लवड़ा थऊँ ता तेरा आदर करदै हिन,
\q2 पर तंयारा मन तिजो थऊँ दूर रैहन्दा।
\q1
\v 9 अतै यह बेकार मन्ज मेरी उपासना करदै हिन,
\q2 क्ओकि मणु री विधी जो धर्मा रा उपदेश बणाई करी सखादें हिन।”
\s अशुद्ध करने बाळी गल्ला
\r (मरकुस 7:14-23)
\p
\v 10 ता तिनी मणु जो अप्पु बलै हैदी करी बलु, “हुणा, अतै समझा:
\v 11 जैडा मूँहा मन्ज गान्दा, सो मणु जो अशुद्ध ना करदा, पर जैडा मूँहा थऊँ नकैंदा, सो ही मणु जो अशुद्ध करदा।”
\v 12 ता चेलै ईच्ची करी तैस सोगी बलणा लगै, “कै तुहै जाणदै कि फरीसीये यह गल्ल हुणी करी ठोकर खाई हा ?”
\v 13 तिनी बलु, “हर पौधा जैडा मेरै स्वर्गीय पिते ना लाऊरा, उखाडआ गाणा।
\v 14 तिआं जो गाणा देय्आ यह अंधे रस्तै दसणै वाळै हिन अतै अंधा अगर अंधे जो रस्ता दसणा लगा, ता दूनी ही गत्ता मन्ज पैई गाणा।”
\p
\v 15 यह हुणीकरी पतरसे तैस सोगी बलु, “यह दृष्टान्त असिओ भी समझाई दे।”
\v 16 तिनी बलु, “कै तुहै हालि भी नासमझ हिन ?”
\v 17 कै तुहै ना जाणदै कि जैडा कुछ मूँहा मन्ज गान्दा सो पेटा मन्ज पैन्दा अतै शौच मितै नकैई गान्दा ?
\v 18 पर जैडा कुछ मूँहा थऊँ निकलदा, सो मना थऊँ निकळदा, अतै सो ही मणु जो अशुद्ध करदा हा
\v 19 क्ओकि मना थऊँ बुरै-बुरै विचार, हत्या, परस्त्रीगमन, व्यभीचार, चोरी, झूठी गवाही अतै निन्दा निकळदी हा।
\v 20 यह सो ही गल्ला हिन जैड़ी मणु जो अशुद्ध करदी हिन, पर हथ्थ धोए वगैर खाणा मणु जो अशुद्ध ना करदा।”
\s कनानी जाति री जनानी रा वसवास
\r (मरकुस 7:24-30)
\p
\v 21 यीशु तैड़ी थऊँ नकैई करी सूर अतै सैदा रै प्रदेसा जो गो।
\v 22 अतै हेरा, तैस देसा री अक्क कनानी जनानी आई अतै जोरा सितै बलणा लगी, “हे प्रभु, दाऊद री सन्तान मिन्जो पुर दया कर। मेरी कुळी बुरी तरहा थऊँ दुष्टात्मा मन्ज हा।”
\v 23 पर तिनी कुछ भी जवाव ना दिता। चेलै तैस वलै ईच्चीकरी बलणा लगै, “ऐहा जो दूर करी दे क्ओकि यह बकदी-बकदी इन्दै पिचो लगुरी हा।”
\v 24 पर तिनी तिआं सितै बलु, “अऊँ सिर्फ इस्त्राएल रै घराने री गुआचुरी भैड़ा तांये ही भैजुरा।”
\v 25 पर सो आई अतै तसेरै पैरै पैई करी बलणा लगी, “प्रभु, मेरी मदद कर।”
\v 26 तिनी तैहा सोगी बलु, “बच्चै री रोटी लैई करी कुत्रा अग्गो फैकणा ठीक निय्आ।”
\v 27 यह हुणी करी तैहै जनानीये बलु, “हां प्रभु, पर कुत्र भी ता मालका रै मेजा थऊँ थलै पैऊरी चूर-चारा खान्दै हिन।”
\v 28 ता यीशुऐ बलु, “हे जनानी, तेरा वसवास बड़ा हा। जिंआ तू चाहन्दी हा तिआं ही तिजो तांये भोआ।” तसारी कुळी तैहणै ही ठीक भूच्ची गई।
\s मतै रोगी जो ठीक करना
\p
\v 29 तैड़ी थऊँ चलीकरी यीशु गलील री झीला रै कनारै गो अतै तैड़ी पहाड़ा पुर बैही गो।
\v 30 ता मती भारी भीड़ तैस बलै आई, सो अपणै सोगी लंगड़े, लूले, अन्धे, गूंगे अतै मतै सारै होर मणु जो भी लैई करी आए, तिआं जो तसेरै पैरा मन्ज रखी दिता ता यीशुऐ तिआं जो ठीक करू।
\v 31 ठेरैतांये जैहणै भीड़ै हेरू कि गूंगै बलणा लगै, टूण्ड़ै ठीक भूए, लंगड़ै चलणा लगै अतै अन्धै हेरना लगै ता सो हैरान भूए ता तिन्यै इस्त्राएल रै प्रमात्मैं री महीमा करी।
\s चंऊर हजार मणु जो खुआणा
\r (मरकुस 8:1-10)
\p
\v 32 यीशुऐ अपणै चेलै जो हैदीकरी बलु, “मिन्जो ऐहा भीड़ा पुर तरस इच्छु करदा, क्ओकि यह मणु त्राई धैड़ै थऊँ मेरै सोगी हिन। अतै ईंआ बलै खाणै जो कुछ भी निय्आ, अऊँ ईंआ जो भुखै ना भैजणा चाहन्दा, करखि ऐसा ना भोआ कि यह रस्तै मन्ज ही वेहोश भूची गान।”
\v 33 चेलै तैस सोगी बलु, “अहै ऐस सुनसान जगह मन्ज ऐतनै सारै मणु जो खाणै तांये क्ऊं लैईन ?
\v 34 यीशुऐ तिआं जो बलु, “तुसु बलै कैतनी रोटि हिन?” तिन्यै बलु, “सत, अतै थोड़ी जिनी मछली।”
\v 35 ता तिनी तैहा भीड़ा जो थलै बैहणै रा हूक्म दिता।
\v 36 फिरी तिनी सत रोटि अतै मछली जो लैऊ अतै धन्यवाद करी कै त्रोडू अतै चेलै जो दिंदा गो, अतै चेलै भीड़ा जो।
\v 37 सो सब खाई करी रजी गै अतै तिन्यै बचुरै डुकड़ै री सत टोकरी भरूरी चुकी।
\v 38 जैतनै सो खाई तिआं मन्ज जनानी अतै बच्चै जो छड़ी करी चंऊर हजार मणु थियै।
\v 39 ता सो भीड़ा थऊँ विदा लैई करी किस्ती पुर चढ़ी गो अतै मगदन देश रै इलाकै मन्ज आ।
\c 16
\s स्वर्गीय नशाणी री मांग
\r (मरकुस 8:11-13; लूका 12:54-56)
\p
\v 1 फरीसी अतै सदूकी तैस बलै ईच्ची करी तैसिओ परखणा लगै तिनी बलु, “असिओ अम्बरा री कोई नशाणी दस।”
\v 2 पर तिनी जवाव दिता, “जैहणै संझ भून्दी हा ता तूहै बलदै हिन जे, ‘मौसम खरा रैहणा, क्ओकि अम्बर लाल हा,’
\v 3 अतै भ्यागा, ‘अज तूफान ईणा, क्ओकि अम्बर लाल अतै ड़रावना हा।’ तुहै अम्बरा रै वदलाव जो पछैन्दै हिन, पर कै स्याणै रै नशाणी जो ना पछैन्दै ?
\v 4 दुष्ट अतै व्यभीचारी पिढ़ी नशाणी मंगदी हा, पर योना री नशाणी जो छड़ी होर कोई नशाणी ना दीणी हा।” फिरी सो तिआं जो छड़ी करी चली गो।
\s फरीसी अतै सदूकी री शिक्षा रा खमीर
\r ( मरकुस 8:14-21)
\p
\v 5 अतै चेलै पार गान्दै टैंमै रोटि लैणा भुली गै थियै।
\v 6 यीशुऐ तिआं सितै बलु, हेरा; “फरीसी अतै सदूकी रै खमीरा थऊँ चौकनें रेय्आ।”
\v 7 सो अप्पु मन्ज कणैणा लगै कि, “यह ठेरै तांये बलु करदा कि अहै रोटि ना अन्दी।”
\v 8 पर यीशुऐ यह जाणी करी बलु, “हे वसवासा मन्ज कमजोर मणुओ, तुहै क्जो अप्पु मन्ज यह बैहसवाजी करू करदै हिन कि असु बलै रोटि निय्आ ?
\v 9 कै तुहै हालि तिकर ना समझै कि या याद निय्आ कि जैहणै पँज हजार मणु तांये पँज रोटि थी ता तुहै कतुणै टोकरै चुकै थियै ?
\v 10 अतै चंऊर हजार मणु तांये सत रोटि थी ता तुहै कतुणै टोकरै चुकै ?
\v 11 तुहै क्ओ ना समझदै कि मैंई तुसु सितै रोटि रै बारै मन्ज ना बलु थु पर यह कि तुहै फरीसी अतै सदूकी रै ख़मीरा थऊँ चौकनें रेय्आ ?”
\v 12 ता तंयारी समझा मन्ज आ कि तिनी रोटि रै खमीरा रै वारै मन्ज ना पर फरीसी अतै सदूकी री शिक्षा थऊँ चौकनै रैहणै जो बलुरा थु।
\s पतरसा रा यीशु जो मसीह स्वीकार करना
\r (मरकुस 8:27-30; लूका 9:18-21)
\p
\v 13 जैहणै यीशु कैसरिया फिलिप्पी रै प्रदेसा मन्ज आ ता चेलै थऊँ पुछणा लगा; “मणु रा पुत्र कुण हा ? मणु कै बलदै हिन ?”
\v 14 तिन्यै बलु, “कुछ बलदै हिन कि यूहन्ना बपतिस्मा दिणैवाळै, कुछ एलिय्याह कुछ यिर्मयाह अतै कुछ बलदै हिन नबी थऊँ कोई अक्क हा।”
\v 15 तिनी तिआं सितै बलु, “पर तुहै कै बलदै हिन ? अऊँ कुण हा ?”
\v 16 शमौन पतरस बलणा लगा, “तुहै जिन्दै प्रमात्मैं रा पुत्र मसीह हिन।”
\v 17 यीशुऐ तैस सोगी बलु, “हे शमौन, योना रै पुत्र, तू धन्य हा, क्ओकि मांस अतै खूने यह तिजो ना दसु, पर मेरै पिते जैडा स्वर्गा मन्ज हा तसेरै कारण ऐह गल्ल तिजो पुर प्रकट भूईआ।
\v 18 अऊँ तिजो सितै यह भी बलदा हा कि तु पतरस हा अतै ऐसा ही चटटाना पुर मूँ अपणी कलीसिआ बणाणिआ, अतै अधोलोक रै फाटक तैस पुर कदी भी हाबी ना भूणै।
\v 19 मूँ तिजो स्वर्गा रै राज्य री कुंजी दिणी, अतै जैडा कुछ तूद पृथ्वी पुर बनणा सो स्वर्गा मन्ज बनिणा, अतै जे कुछ तूद पृथ्वी पुर खोलणा सो स्वर्गा मन्ज खुलणा।”
\v 20 ता तिनी चेलै जो चेतावनी दिती कि सो कसी सोगी ना बलन कि अऊँ मसीह हा।
\s अपणी मौती रै बारे मन्ज यीशु री भविष्यवाणी
\r (मरकुस 8:31-33, लूका 9:22)
\p
\v 21 तैस टैंमा थऊँ यीशु मसीह अपणै चेलै जो दसणा लगा कि “जरूरी हा कि अऊँ यरूशलेम जो गच्छु अतै स्याणै, मुख्य याजका अतै शास्त्री थऊँ मता दु:ख साऊं अतै मारया गच्छु अतै त्रिये धैड़ै जी भूंऊँ।”
\v 22 यह हुणी करी पतरस तैसिओ अलग लैई गो अतै यह बली करी झिडकणा लगु: “हे प्रभु, प्रमात्मा ऐसा ना करा ! तुसु पुर कदि ऐसा ना भोआ !”
\v 23 ता तिनी पतरसा सोगी बलु, “हे शैतान, मिन्जो थऊँ दूर भो! तू मिन्जो तांये ठोकर रा कारण हा, क्ओकि तु प्रमात्मैं री गल्ला पुर ना, पर मणु री गल्ला पुर मन लगांदा हा।”
\s यीशु पिचो चलणै रा मतलब
\r (मरकुस 8:34-9:1; लूका 9:23-27)
\p
\v 24 ता यीशुऐ अपणै चेलै सोगी बलु, “अगर कोई मेरै पिचो ईणा चाह ता अपणै आपा रा इन्कार करा अतै अपणा क्रूस चुकीकरी मेरै पिचो चला।
\v 25 क्ओकि जैडा कोई अपणा प्राण बचाणा चाह तैस सो खोई दिणै, पर जैस कसी मेरै तांये अपणै प्राण दिणै, तैस सो पाणै।
\v 26 अगर मणु पुरै संसारा जो पाई लेय्आ अतै अपणै प्राणा जो खोई देय्आ ता तठेरा कै फायदा ? अतै मणु अपणै प्राणा रै बदलै कै दिणा ?
\v 27 क्ओकि मणु रा पुत्र अपणै स्वर्गदूता सोगी पिता री जय-जयकार करदा ईणैवाळा हा। ता तैस सबी मणु जो तसेरै कमा रै अनुसार प्रतिफल दिणा।
\v 28 अऊँ तुसु सोगी सच बलदा कि ऐड़ी खडुरै मन्ज कुछ, जैहणै तक मणु रै पुत्रा जो तसेरै राज्य मन्ज इन्दा ना हेरी लैन, तैहणै तक तिआं ना मरना।”
\c 17
\s यीशु रा रूप बदळीणा
\r (मरकुस 9:2-13; लूका 9:28-36)
\p
\v 1 छींआ धैड़ै बाद यीशु पतरस, याकूब अतै तसेरै भाई यूहन्ना जो लैई करी अक्क उचै जिनै पहाडा पुर एकान्त जगह जो लैई गो।
\v 2 तैड़ी तंयारै सामणै तसेरा रूप बदली गो, अतै तसेरा मूँह सुरजा साईयें चमकणा लगा अतै तसेरै कपड़ै लौई साईयें प्रकाशमान भूची गै।
\v 3 ता मूसा अतै एलिय्याह तैस सोगी गल्ला करदै तिआं जो हूजे।
\p
\v 4 ता पतरस बलणा लगा, “हे प्रभु इन्दा ऐठी रैहणा जरूरी हा। अगर तुन्दी इच्छा भोआ ता अऊँ ऐठी त्राई मण्ड़प बणाऊँ; अक्क तुसु तांये, अक्क मूसा तांये, अतै अक्क एलिय्याह तांये।”
\v 5 सो बलु ही करदा थु कि अक्क बदळै सो घेरी लै, अतै तैस बदळा थऊँ यह आकशवाणी भूई: “यह मेरा प्यारा पुत्र हा, जैस थऊँ अऊँ खुश हा: सेरी हुणा।”
\v 6 चेलै यह हुणी करी मूँहा रै भारै पैई गै अतै ड़री गै।
\v 7 यीशुऐ नेड़ै ईच्चीकरी तिआं जो छुंऊ, अतै बलु, “उठा, ड़रा मत।”
\v 8 ता तिन्यै अपणी हाख्री चुकी करी हेरू ता सीर्फ यीशु ही हुजु बाकि कोई ना थु।
\p
\v 9 जैहणै सो पहाड़ा थऊँ ओसणा लगुरै थियै ता यीशुऐ तिआं जो हूक्म दिता, “जैहणै तक मणु रा पुत्र मरी करी फीरी ना जी भोआ, तैहणै तक जैडा कुछ तुहै हेरू हा कसी सोगी मत बलदै।”
\v 10 ता तसेरै चेलै तैस थऊँ पुछु, “फिरी शास्त्री क्ओ बलदै कि एलिय्याह रा पैहलै इणा जरूरी हा?”
\v 11 तिनी जवाव दिता, “एलिय्याह जरूरू ईणा, अतै सब कुछ सुधारणा।
\v 12 पर अऊँ तुसु सोगी बलदा कि एलिय्याह चली छुरा, पर मणुऐ तैसिओ पछैणु निय्आ पर जिंआ चांहु तिआं ही तैस सोगी करू। ऐस तरीकै ही मणु रै पुत्रा भी तंयारै हथ्थै दु:ख भोगणा।”
\v 13 ता चेलै समझू कि तिनी यूहन्ना बपतिस्मा दिणैवाळै रै बारै मन्ज बलु हा।
\s दुष्टान्ता-ग्रस्त दब्बू जो ठीक करना
\r (मरकुस 9:14-29; लूका 9:37-43)
\p
\v 14 जैहणै सो मणु री भीड़ा नेड़ै पुजै, ता अक्क मणु तैस वलै आ, अतै तसेरै पैरा मन्ज पैई करी बलणा लगा,
\v 15 “हे प्रभु, मेरै पुत्रा पुर दया करा ! क्ओकि तैसिओ मिर्गी इन्दी हा, अतै सो बड़ा दुखी रैहन्दा हा, अतै घड़ी-घड़ी अग्गी अतै पाणी मन्ज पैई गान्दा।
\v 16 मैंई सो तुन्दै चेलै बलै अन्दा थु, पर सो तैसिओ ठीक ना करी सकै।”
\v 17 यीशुऐ जवाव दिता, “हे अविश्वासी अतै जिद्दी मणुओ, मूँ कैहणै तक तुसु सोगी रैहणा ? अतै कैहणै तक तुन्दी सैहणी हा ? तैसिओ मिन्जो बलै लैई अईआ।”
\v 18 ता यीशुऐ दुष्टात्मा जो झिड़कू, अतै सो तैस थऊँ नकैई गई ता तसेरा दब्बु तैहणै ही ठीक भूच्ची गो।
\p
\v 19 ता चेलै एकान्त मन्ज यीशु बलै इच्ची करी बलु, “अहै तैहा दुष्टात्मा जो क्ओ ना कड़ी सकै?
\v 20 यीशुऐ तिआं सितै बलु, “अपणै वसवासा री कमी री वजह थऊँ, क्ओकि अऊँ तुसु सोगी सच बलदा, अगर तुन्दा वसवास राई रै दाणै जितना भी भोला, ता ऐस पहाड़ा जो बली सकणा कि, ‘ऐठी थऊँ खिसकी करी ओड़ीआ जो चली गा’, ता तैस चली गाणा।
\v 21 पर ऐह दुष्टात्मा री जाति बिना प्रार्थना अतै ब्रता रखणै बगैर ना नकैंदी।”
\s अपणी मौती रै बारै मन्ज यीशु री दोवारा भविष्यवाणी
\r (मरकुस 9:30-32; लूका 9:43-45)
\p
\v 22 जैहणै सो गलील मन्ज थियै, ता यीशुऐ तिआं सोगी बलु, “मणु रा पुत्र मणु रै हथ्थै पकड़ाया गाणा;
\v 23 तिआं सो मारी दिणा, अतै तैस त्रिये धैड़ै जी भूणा।” यह हुणी करी सो बड़ै उदास भुऐ।
\s मन्दिर रा कर
\p
\v 24 जैहणै सो कफरनहूम पुजै, ता मन्दरा रै कर लैणैवाळै पतरस बलै इच्ची करी पुछणा लगै, “कै तुन्दा गुरू मन्दरा रा कर ना दिन्दा ?”
\v 25 तिनी बलु, “हा दिन्दा।” जैहणै सो घरै आ, ता यीशुऐ तसेरै पुछणै थऊँ पैहलै ही तैस जो बलु, “हे शमौन, तू कै सोचु करदा? पृथ्वी रै राजा टैक्स या कर कस थऊँ लैन्दे हिन? अपणै पुत्रा थऊँ या होरी थऊँ ?”
\v 26 पतरसे बलु, “होरी थऊँ।” यीशुऐ तैस सोगी बलु, “ता पुत्र ता बची गै।
\v 27 तांभी ऐह ठेरैतांये हा कि अहै तिंया तांये ठोकर रा कारण ना भून, तू झीला रै कनारै गिच्ची करी मछली पकड़णै जो बिईड़ी पा, अतै जैड़ी मछली पैहलै निकळली, तैहा जो लै: तैसारा मूँह खोलने पुर तिजो अक्क सिक्का मुळना, तैसिओ लैई करी मेरै अतै अपणै बदलै तैस टैक्स लैणबाळै जो दि दियें।”
\c 18
\s स्वर्ग रै राज्य मन्ज बड़ा कुण?
\r (मरकुस 9:33-37; लूका 9:46-48)
\p
\v 1 तैहणै चेलै इच्ची करी यीशु थंउ पुछणा लगै, “स्वर्गा रै राज्य मन्ज बड़ा कुण हा ?”
\v 2 ता तिनी अक्क दब्बु अप्पु बलै हैदी करी तंयारै मन्जै खड़ेरू,
\v 3 अतै बलु, “अऊँ तुसु सोगी सच बलदा कि जैहणै तक तुहै अपणै मना ना फेरलै अतै बच्चै साईयें ना बणळै, तैहणा तक तुसु स्वर्गा रै राज्य मन्ज ना गाणा।
\v 4 जैस कसी अपणै आपा जो ऐस दब्बु साईयें हल्का करणा, सो स्वर्गा रै राज्य मन्ज बड्डा भूणा।
\v 5 अतै जैडा कोई मेरै नां थऊँ अक्क ऐसै दब्बु जो ग्रहण करदा सो मिन्जो ग्रहण करदा।
\s पाप करने री परीक्षा
\r (मरकुस 9:42-48; लूका 17:1,2)
\p
\v 6 “पर जैडा कोई ईंआ हल्कै मन्ज जेड़ै मिन्जो पुर वसवास करदै हिन अक्की री भी ठोकर रा कारण भूंदा ता तैस तांये ऐह खरा कि बड़ी चक्की रा पाट तसेरै गल्ळै मन्ज लटकाया गान्दा, अतै सो गैहरै समुन्द्रा मन्ज डुबाया गान्दा।
\v 7 ठोकरा री बजह थऊँ संसारा पुर हाय ! ठोकरा रा लगाणा ता पक्का हा; पर हाय तैस मणु पुर जसेरी बजह थऊँ ठोकर लगदी हा।
\p
\v 8 “अगर तेरा हथ्थ या पैर तिजो ठोकर खुआन्दा, ता तैसिओ कटी करी फैंकी दे; टुण्ड़ा या लंगड़ा भूच्ची करी जिन्दगी मन्ज प्रवेश करणा तिजो तांये खरा, बजाय कि हथ्था पैरा रै भुन्दै तिजो अनन्त अग्गी मन्ज पाया गच्छा।
\v 9 अगर तेरी हाख्री तिजो ठोकर खुआंदी हा, ता तैहा जो कड्डी करी फैंकी दे; काणा भूच्ची करी जिन्दगी मन्ज प्रवेश करणा तिजो तांये भला हा बजाय ठेरै कि हाख्री सोगी तू नरका री अग्गी जो गच्छा।
\s गुआचुरी भैड़ा रा दृष्टान्त
\r (लूका 15:3-7)
\p
\v 10 “हेरा, तुहै ईंआ हल्कै मन्ज कसी जो भी तुच्छ मत समझदै; क्ओकि अऊँ तुसु सोगी बलदा कि स्वर्गा मन्ज ईंआरै दूत मेरै स्वर्गीय पिता रा मूँह सदा हेरदै हिन।
\v 11 क्ओकि मणु रा पुत्र गुआचुरै जो तोपणा छुरा हा।
\p
\v 12 “तुहै कै सोचदै हिन ? अगर कसकि मणु री सौ भैड़ा भून, अतै तिआं मन्ज अक्क भटकी गच्छा, ता कै तैस नड़ीनबैं जो छड़ी करी, हपड़ा, पाहड़ा मन्ज तैहा जो तोपणा ना गाणा ?
\v 13 अगर सो तैहा जो तोपी लैय्आ, ता अऊँ तुसु सोगी सच बलदा कि तैस तिआं नड़ीनबैं भैड़ा तांये जैड़ी गुआचुरी ना थी ऐतनी खुशी ना मनाणी जैतनी तैहा अक्की भैड़ा तांये मनाणी हा।
\v 14 ईंआ ही तुन्दा पिता जैडा स्वर्गा मन्ज हा यह ना चाहन्दा कि ईंआ हल्कै मन्ज अक्क भी नष्ट भोआ।
\s अपराधी रै प्रति व्यवहार
\p
\v 15 “अगर तेरा भाई तेरै बरोधा मन्ज अपराध करदा, ता गा अकेला ही गल्ल बात करी कै तैसिओ समझा, अगर सो तेरी हुणदा ता तैंई अपणै भाई जो पाई लैऊं हा।
\v 16 अगर सो ना हुणदा, ता अक्क या दोई जिणै अप्पु सोगी लैई गा, कि ‘हर अक्क गल्ल दोई या त्राई गबाह रै मूँहा सामणै भोआ।‘
\v 17 अगर सो तिआं जो भी ना मना, ता कलिसिआ सितै बली दे, पर अगर कलिसिआ री भी ना हुणा ता तु तैसिओ अन्यजाति अतै टैक्स लैणैवाळै साईये मनी लै।
\s रोकणा अतै मौका दिणा
\p
\v 18 “अऊँ तुसु सोगी सच बलदा, जैडा कुछ तुसु पृथ्वी पुर बनणा, सो स्वर्गा मन्ज बनिणा, अतै जैडा कुछ पृथ्वी मन्ज खोलणा, सो स्वर्गा मन्ज खुळणा।
\v 19 फिरी अऊँ तुसु सोगी बलदा, अगर तुसु मन्ज कोई दोई जिणै पृथ्वी पुर कसकि गल्ला तांये अक्क मन चित भूच्ची करी मँगन, ता सो मेरै पिते री तरफा थऊँ जैडा स्वर्गा मन्ज हा, तैस तांये भुच्ची गाणा हा।
\v 20 क्ओकि जैड़ी दोई या त्राई मेरै नां थऊँ ईकट्ठा भून्दै हिन, तैड़ी अऊँ तंयारै मन्जै भून्दा हा।”
\s निर्दयी सेवका रा दृष्टान्त
\p
\v 21 ता पतरसे नेड़ै इची करी तैस सोगी बलु, “हे प्रभु, अगर मेरा भाई कोई अपराध करदा रेय्आ, ता अऊँ कैतणी बरी ऐसिओ माफ करू ? कै सत बारी तक ?
\v 22 यीशुऐ तैस सोगी बलु, “अऊँ तुसु सोगी यह ना बलदा कि सत बरी तक बल्कि सत ना पर सत्तर बरी तक।
\p
\v 23 “ठेरैतांये स्वर्गा रा राज्य तैस राजै साईये हा, जिनी अपणै दासा थंउ लेखा लैणा चांऊ।
\v 24 जैहणै सो लेखा लैणा लगा, ता अक्क जन तैस सामणै ऐसा आ जैडा तसेरा दस हजार तोड़े रा कर्जदार थु।
\v 25 हलाकिं चुकाणै तांये तैस बलै कुछ भी ना थु, ता तसेरै मालकै बलु, ‘ऐसिओ, सेरी लाड़ी अतै सेरै बाल बच्चै अतै होर जैडा कुछ भी सेरा हा सो सब कुछ बेची करी, मेरा कर्जा चुकाया गच्छा।
\v 26 ऐह हुणी करी तिनी नौकरै पैरा पुर पैई करी बिनती करी की, ‘हे स्वामी धीरज रख अऊँ सब कुछ भरी दिला।’
\v 27 ता तिनी मालकै तैस पुर तरस खाई करी तैसिओ छड़ी दिता, अतै तसेरा कर्जा भी माफ करी दिता।
\p
\v 28 “पर जैहणै सो नौकर बाहर आ, ता तसेरा अक्क नौकर मित्र तैसिओ मूळु जैडा तसेरा सौ दीनारा रा कर्जदार थु; तिनी तैसिओ गळै थऊँ पकडु अतै सो मारू जकु, अतै बलु, ‘जैडा कुछ तुद मिन्जो दिणा सो दि दे।
\v 29 ता तसेरा सो साथी नौकर तसेरै पैरै पैऊं अतै विनती करना लगा, ‘धीरज कर, अऊँ सब कुछ दी दिला।’
\v 30 सो ना मनु, पर गिच्ची करी तैसिओ जेला मन्ज पाई दिता कि जैहणै तक सो कर्जा ना भरा तैठिये ही रेय्आ।
\v 31 तसेरै होर नौकर मित्र ऐह सब हेरी करी उदास भुऐ, अतै गिच्ची करी मालका जो यह सब हाल हुणाई दिता।
\v 32 ता तिनी मालकै तैसिओ हैदी करी तैस सोगी बलु, ‘हे दुष्ट नौकरा, तैंई जे मिन्जो सितै विनती करी, ता मैंई तेरा पुरा कर्जा माफ करी दिता।
\v 33 ठेरैतांये जिंआ मैंई तिजो पुर दया करी, तिआं ही कै तिजो भी अपणै संगी साथी पुर दया ना करना चहिन्दी थी ?
\v 34 अतै तिनी मालकै गुस्से मन्ज तैसिओ दण्ड़दिणै वाळै रै हथ्थै सौपीं दिता, कि जैहणै तक सो सब कर्जा ना भरी देय्आ, तैहणै तक सो तंयारै ही हथ्था मन्ज रेय्आ।
\p
\v 35 “ऐस तरीकै ही अगर तुसु मन्ज हर एक अपणै भाई जो मना थऊँ माफ ना करला, ता मेरै पिते जैडा स्वर्गा मन्ज हा, तैस भी तुसु सोगी भी तिआं ही करणा।”
\c 19
\s तलाक रै बारै मन्ज यीशु री शिक्षा
\r (मरकुस 10:1-12)
\p
\v 1 जैहणै यीशु यह गल्ला करी बैहु ता, ता गलील जो चली गो, अतै यरदन रै पार यहूदीया रै प्रदेसा मन्ज आ।
\v 2 ता बड़ी भीड़ तैस पिचो चली पैई, अतै तिनी तिआं जो तैड़ी ठीक करू।
\p
\v 3 ता फरीसी परीक्षा करनै तांये तसेरै नेड़ै ईच्ची करी बलणा लगै, “कै हरेक बजह थऊँ अपणी लाड़ी जो तलाक दिणा सही हा?”
\v 4 तिनी जवाव दिता, “कै तुहै ग्रन्था मन्ज ना पढुरा कि जिनी तिआं जो बणाऊरा, तिनी शुरू थऊँ नर अतै नारी करी कै वणाऊरा, अतै बलूरा कि
\p
\v 5 ‘ऐसा बजह थऊँ मणु अपणै माता पिता थऊँ अलग भूच्ची करी अपणी लाड़ी सोगी रैहणा अतै सो अक्क तन भूणै ?’
\p
\v 6 अतै अबै सो दोई ना, पर अक्क तन हिन। ठेरैतांये जैसिओ प्रमात्मैं जोडुरा, तिआं जो मणु अलग ना करन।”
\v 7 तिन्यै तैस सोगी बलु, “फिरी मूसे क्ओ बलुरा कि त्यागप्रत्र दी करी तैहा जो छड़ी देय्आ ?”
\v 8 यीशुऐ तिआं सोगी बलु, “मूसा तुन्दै मना री कठोरता जो हेरी करी तुसिओ अपणी अपणी लाड़ी जो तलाक दिणै री इजाजत दितुरी थी पर शुरू थऊँ ऐसा ना थु।
\v 9 अऊँ तुसु सोगी बलदा, कि जैडा कोई व्यभिचार जो छड़ी कसकि होरी बजह थऊँ अपणी लाड़ी जो तलाक दिन्दा अतै अप्पु कसकि होरी सोगी बैह करदा, सो व्यभिचार करदा; अतै जैडा तैहा तलाकशुदा सोगी बैह करदा, सो भी व्यभिचार करदा।”
\p
\v 10 चेलै तैस सोगी बलु, “अगर मर्दा रा जनानी सोगी ऐसा सम्बध हा, ता बैह करना खरा निय्आ।”
\v 11 यीशुऐ तैस सोगी बलु, “सब ईंआ वचना जो ना मन्दै, सिर्फ सो जिंआ जो यह दान दितूरा हा।
\v 12 क्ओकि कुछ नपुंसक ऐसै भी हिन, जेड़ै मोँआ रै गर्भ मन्ज ही इन्नै पैदा भुऐ; अतै कुछ नपुंसक ऐसै हिन, जिंआ जो मणुऐ नपुंसक बणाऊं; अतै कुछ नपुंसक ऐसै हिन जिन्ये स्वर्गा रै राज्य तांये अपणै आपा जो नपुंसक बणाऊं हा। जैडा ऐतिओ मनी सकदा सो मना।”
\s दब्बू जो आशिर्वाद
\r (मरकुस 10:13-16; लूका 18:15-17)
\p
\v 13 ता मणु तैस बलै अपणै अपणै दब्बु लैई करी आए कि सो तिआं पुर हथ्थ रखी करी प्रार्थना करा, पर चेलै सो झिड़कै।
\v 14 यीशुऐ बलु, “दब्बुओ मिन्जो बलै ईणा देय्आ, अतै ईंआ जो ना मत करा क्ओकि स्वर्गा रा राज्य इंयारा ही हा।”
\v 15 अतै सो तिआं पुर हथ्थ रखी करी तैड़ी थऊँ चली गो।
\s अमीर मणु अतै सदा काल री जिन्दगी
\r (मरकुस 10:17-37; लूका 18:18-30)
\p
\v 16 अक्क मणु यीशु बलै आ अतै तिनी बलु, “हे गुरू, अऊँ कुण जिना भला कम करूँ कि अनन्त जिन्दगी पाऊँ ?”
\v 17 तिनी तैस सोगी बलु, “तू मिन्जो थऊँ क्ओ भलाई रै बारै मन्ज पुछदा? भला ता अक्क ही हा, पर अगर तू जिन्दगी पाणा चाहन्दा ता, ता आज्ञा जो मनु कर।”
\v 18 तिनी बलु, “कुण जिनी आज्ञा ?” यीशुऐ बलु, “ऐह कि
\p हत्या ना करना, व्यभिचार ना करना, चोरी ना करना, झूठी गवाही ना दिणी,
\v 19 अपणै माता पिता रा आदर करना, अतै अपणै पड़ोसी सोगी अपणै साईयें प्रेम रखना।”
\p
\v 20 तिनी जवान मणुऐ तैस सोगी बलु, “ईंआ सबी गल्ला ता अऊँ मन्दा; अबै मिन्जो मन्ज कहा चिजा री कमी हा ?”
\v 21 यीशुऐ तैस सोगी बलु, “अगर तू सिद्ध भूणा चाहन्दा हा ता गा, अपणा माल बेचीकरी कंगाला जो दी दे, ता तिजो स्वर्गा मन्ज धन मुळना; अतै ईच्ची करी मेरै पिचो चलणा लगी पे।”
\v 22 पर सो जवान मणु ऐह गल्ल हुणी अतै उदास भुच्ची करी चली गो, क्ओकि सो बड़ा अमीर थु।
\p
\v 23 ता यीशुऐ अपणै चेलै सोगी बलु, “अऊँ तुसु सोगी सच बलदा कि धनवान रा स्वर्गा रै राज्य मन्ज प्रवेश करना मुसकल हा।
\v 24 तुसु सोगी फिरी बलदा प्रमात्मैं रै राज्य मन्ज धनवान रै प्रवेश करनै थऊँ ऊँटा रा सुई रै भोका मितै नकैई गाणा आसान हा।”
\v 25 ऐह हुणी करी चेलै बड़ै हैरान भुच्ची करी बलु, “फिरी कसेरा उद्धार भुच्ची सकदा ?”
\v 26 यीशुऐ तंयारी कनारी हेरी करी बलु, “मणु थऊँ ता यह ना भुच्ची सकदा, पर प्रमात्मैं थऊँ सब कुछ भुच्ची सकदा।”
\v 27 ता पतरसे तैस सोगी बलु, “हेर अहै ता सब कुछ छड़ी करी तेरै पिचो चली पैऊरै हिन: ता असिओ कै मुळना?”
\v 28 यीशुऐ तिआं सोगी बलु, “अऊँ तुसु सोगी सच बलदा कि नोई पृथ्वी मन्ज जैहणै मणु रै पुत्रा अपणी महिमा रै सिंहासना पुर बैहणा, ता तुसु भी जेड़ै मेरै पिचो चली पैऊरै हिन, बारह सिंहासना पुर बैही करी इस्त्राएल रै बारह गोत्रा रा न्याय करना।
\v 29 अतै जिनी कसकिये घरा जो, या भाई जो, या बैहणी जो, या माता पिता जो, या बाल-बच्चै जो या बगड़ी जो मेरै नां तांये छड़ी दितुरा हा, तिआं जो सौ गुणा मुळना, अतै सो अनन्त जिन्दगी रा हकदार भूणा।
\v 30 पर मतै सारै हिन जेड़ै अग्गो हिन सो पिचो करनै; अतै जेड़ै पिचो हिन सो अग्गो करनै।
\c 20
\s बारी रै मजदूरा रा दृष्टान्त
\p
\v 1 “स्वर्गा रा राज्य कसकि घरा रै मालका साईंये हा जैडा भयागा ही घरा थऊँ निकळु कि अंगुरा रै बगीचे मन्ज गिच्ची करी मजुरा जो कमै ला।
\v 2 तिनी मजुरा जो अक्क दीनार रोज दिणा करू अतै तिआं जो अपणै बगीचे मन्ज भैजु।
\v 3 फिरी तिनी नौ बजे रै टैंमै बजारा मन्ज कुछ बेकार खडुरै मणु जो हेरू,
\v 4 अतै तिनी बलु, ‘तहै भी अंगुरा रै बगीचे मन्ज गच्छा अतै कम करा, अतै जैडा कुछ ठीक हा, तुसिओ दिला।‘ ता सो भी चलै गै।
\v 5 फिरी तिनी दोफारा रै अतै त्रिये पैहरै भी गिच्ची करी तिआं ही करू।
\v 6 अक्क घंटा रैहू धैड़ा घरीणे जो ता तिनी मालकै फिरी निकळी करी होरी मणु जो खडुरै हेरू, अतै तिनी बलु, ‘तुहै क्जो ऐड़ी धैड़ा भरी बेकार खड़ी रैह?’ तिन्यै बलु, ‘ठेरैतांये कि असिओ कुणिये कमे ही ना लाऊँ।’
\v 7 मालकै तिआं सितै बलु, ‘तहै भी अंगुरा रै बगीचे मन्ज गच्छा।’
\p
\v 8 “सँझ भुई ता बगीचे रै मालकै अपणै खंजाची सोगी बलु, ‘मजुरा जो हैदी करी पिछलै थऊँ लैईकरी हबजुआ तक जेड़ै कमै लगुरै थियैं मजुरी दे।’
\v 9 जैहणै सो आऐ ता जिन्यै घंटा भरी ही कम करू थु, ता तिआं जो अक्क दीनार मूळु।
\v 10 जेहड़ै पैहलै छुरै थियै तिन्यै यह सोचु कि असिओ मता मुळना, पर तिआं जो भी अक्क दीनार मूळु।
\v 11 ता सो मणु मालका पुर कुड़कुडाई करी बलणा लगै,
\v 12 अहै धैड़ा भरी रा भार अतै धूपा मन्ज कमाऊ हा, पिचै छुरै मणुऐ ता अक्क घंटा ही कम करू हा, अतै तुहै ईंआ जो भी इन्दै बराबर करी दिता।
\v 13 पर तिनी तिआं मन्ज अक्की जो जवाव दिता, ‘मित्रा, अऊँ तिजो सोगी कोई अन्याय ना करू करदा। कै तुहै मिन्जो सोगी अक्क दीनार मजुरी तय ना करूरी थी?
\v 14 जैड़ा तेरा हा तैतिओ लै अतै चली गा। मेरी इच्छा ऐह हा कि जैतणा तिजो दिता तैतणा ही तेरै बाद ईणै बाळै जो दिछुं।
\v 15 कै यह ठीक निय्आ कि जैडा मेरा हा तैत सोगी अऊँ जो चाहे सो करूं? कै मेरा भला करना तेरी हाख्री मन्ज खटकदा ?’
\v 16 ऐस तरीकै जेड़ै लास्ट मन्ज हिन, सो पैहलै भूणै। अतै जेड़ै पैहलै हिन सो लास्ट भूणै।”
\s अपणी मौती रै बारै मन्ज यीशु री त्री भविष्यवाणी
\r (मरकुस 10:32-34; लूका 18:31-34)
\p
\v 17 जैहणै यीशु यरूशलेम जो चलु ता सो बारह चेलै जो एकान्त मन्ज लैई गो, अतै बत्ता मन्ज तिआं सोगी बलणा लगा,
\v 18 “हेरा, अहै यरूशलेम जो चलै हिन, अतै मणु रा पुत्र प्रधान याजका अतै शास्त्री रै हथ्थै पकड़ाया गाणा, अतै तिआं सो मारणै तांये ठहराणा।
\v 19 अतै तैसिओ अन्यजाति रै हथ्थै सौंपी दिणा ताकि सो तसेरा मजाक उड़ान, अतै कोड़ै मारन, अतै सूळी पुर टुंगी दीन, अतै सो त्रिये धैड़ै फिरी जी भोआ।”
\s अक्की मौआ री बिनती
\r (मरकुस 10:35-45)
\p
\v 20 ता जब्दी रै पुत्रा री माँ अपणै पुत्रा सोगी यीशु बलै इच्ची करी तैसिओ प्रणाम करू, अतै तैस थऊँ कुछ मगंणा लगी।
\v 21 तिनी तैहा सोगी बलु, “तू कै चाहन्दी हा?” सो तैस सोगी बलणा लगी, “ऐह वचन दे कि मेरै ऐह पुत्र तेरै राज्य मन्ज अक्क सज्जे कनारी अतै अक्क खब्बै कनारी बैहा।”
\v 22 यीशुऐ जवाव दिता, “तुहै ना जाणदै कि कै मंगु करदै हिन। जैडा कटोरा अऊँ पिणै जो तैयार हा, कै तुहै पी सकदै हिन ?” तिन्यै तैस सोगी बलु, “पी सकदै हिन।”
\v 23 तिनी तैस सोगी बलु, “तुसु मेरा कटोरा ता पिणा, पर अपणै सज्जे अतै अपणै खब्बै बहालना मेरा कम निय्आ, पर जैस तांये मेरै पिते तैयार करूरा, तैस ही बैहणा हा।”
\p
\v 24 यह हुणी करी बाकि दस चेलै तिआं पुर गुस्सा करना लगै
\v 25 यीशुऐ तिआं जो नेड़ै हैदी करी बलु, “तुहै जाणदै हिन कि अन्यजाति रै हाकम तिआं पुर राज्य करदै हिन; अतै जेड़ै बड़ै हिन, सो तिआं पुर हक्क जैतांदै हिन।
\v 26 पर तुसु मन्ज ऐसा ना भुणा; जैडा तुसु मन्ज बड़ा भूणा चाहन्दा, सो तुन्दा दास बणा;
\v 27 अतै जैडा तुसु मन्ज प्रधान भूणा चाहन्दा, सो तुन्दा दास बणा;
\v 28 जिंआ कि मणु रा पुत्र; ठेरैतांये ना आ कि अपणी सेवा चाकरी करवा, पर ठेरैतांये आ कि मतै रै छुटकारै तांये अपणै प्राणा देय्आ।”
\s दूँ अन्धे जो दृष्टि दिणा
\r (मरकुस 10:46-52; लूका 18:35-43)
\p
\v 29 जैहणै सो यरीहो थऊँ नकैऊ करदै थियै, ता अक्क बड़ी भीड़ तसेरै पिचो चली पैई।
\v 30 अतै दोई अन्धे, जेड़ै सड़का रै कनारै बैहुरै थियै, यह हुणीकरी कि यीशु गाणा लगुरा, जोरा सितै बकणा लगै, “हे प्रभु, दाऊद री सन्तान, असु पुर दया कर।”
\v 31 मणुऐ तिआं जो झिड़कु कि चुप रेय्आ; पर सो होर भी जोरा सितै बलणा लगै, “हे प्रभु दाऊद री सन्तान, असु पुर दया कर।”
\v 32 ता यीशुऐ खड़ी करी तिआं जो हैदु अतै बलु, “तुहै कै चाहन्दै कि अऊँ तुसु तांये करू?”
\v 33 तिन्यै तैस सोगी बलु, “हे प्रभु, यह कर कि इन्दी हाख्री खुली गान।”
\v 34 यीशुऐ तरस खाईकरी तंयारी हाख्री छुई, अतै सो तैहणै ही हेरना लगी पै; अतै तसेरै पिचो चली पै।
\c 21
\s यरूशलेम मन्ज विजय प्रवेश
\r (मरकुस 11:1-11; लूका 19:28-40; यूहन्ना 12:12-19)
\p
\v 1 जैहणै सो यरूशलेम रै नेड़ै पुजै अतै जैतून पहाड़ पुर बैतफगे रै नैड़ै आए, ता यीशुऐ दूँ चेलै जो यह बलीकरी भैजु कि,
\v 2 “सामणै रै ग्राँ मन्ज गच्छा। तैड़ी पुजदै ही तुसिओ अक्क गदही बनुरी, अतै तैहा सोगी बच्चा मुळना हा। तिआं जो खोली करी मिन्जो वलै लैई अईआ।
\v 3 अगर कोई तुसु थऊँ पुछला ता बलैं कि प्रभु जो इंयारी जरूरत हा, ता तैस झट सो भैजी दिणै हिन।”
\v 4 ऐह ठेरैतांये भुआ कि जैडा वचन भविष्यवक्तै बलुरा, सो पुरा भोआ:
\q1
\v 5 “सिय्योन री कुळी सोगी बला,
\q2 ‘हेर, तेरा राजा तिजो वलै इच्छु करदा;
\q1 सो नम्र हा, अतै गदहै पुर वैहुरा हा;
\q2 वल्कि लादू रै बच्चै पुर।”
\p
\v 6 चेलै गिच्ची करी तिआं ही करू जिंआ यीशुऐ बलुरा थु।
\v 7 अतै गदही अतै बच्चै जो अणी करी, तिआं पुर कपड़ै पायै, अतै सो तिआं पुर बैही गो।
\v 8 ता मतै मणुए अपणै कपड़ै बत्ता मन्ज बछाये, अतै कई मणुऐ रूखा री ड़ाळी कटी करी बत्ता मन्ज बछाई।
\v 9 जैड़ी मणु री भीड़ अग्गो अतै पिचो चलुरी थी, जोरा जोरा सितै बलु करदै थियै, “दाऊद रै पुत्रा री होशाना, धन्य हा सो जैडा प्रभु रै नां सितै इन्दा, अम्बरा मन्ज होशाना।”
\v 10 जैहणै तिनी यरूशलेम मन्ज प्रवेश करू, ता पुरै नगरा मन्ज हलचल मची गई, अतै मणु बलना लगै, “यह कुण हा?”
\s मन्दरा थंउ व्यपारी जो कढ़णा
\r (मरकुस 11:15-19; लूका 19:45-48; यूहन्ना 2:13-23)
\p
\v 11 मणुऐ बलु, “यह गलील रै नासरत रा भविष्यवक्ता यीशु हा।”
\v 12 यीशुऐ प्रमात्मैं रै मन्दरा मन्ज गिच्ची करी तिआं सबी जो, जेड़ै मन्दरा मन्ज लेन-देन करू करदै थियै कड्डी दिता, अतै सर्राफा रै पिढ़ी अतै कबूतर बेचनेवाळै री चौकी फैंकी दिती;
\v 13 अतै तिनी बलु, “लिखुरा कि, “मेरा घर प्रार्थना रा घर भूणा; पर तुहै यह ड़ाकु रा कूड बणाई दितुरा।”
\p
\v 14 ता अंधे अतै लटटै, मन्दरा मन्ज तैस बलै आऐ, अतै तिनी तिआं जो ठीक करू।
\v 15 पर जैहणै प्रधान याजकै अतै शास्त्रीये ईंआ हैरानी भरै कमा जो, जेड़ै तिनी करै, अतै मन्दरा मन्ज दब्बु जो ‘दाऊद री सन्ताना री होशाना कणैदैं हेरू ता सो बड़ै क्रोधित भुऐ,
\v 16 अतै तैस सोगी बलणा लगै, “कै तु हुणदा कि ऐह मणु कै बलु करदै हिन?” यीशुऐ तिआं सोगी बलु, “हाँ; कै तुहै ऐह ना पढुरा; ‘दब्बु अतै दूध पिन्दे बच्चै रै मुँहा थऊँ तैईं अपार स्तुति कराई?”
\v 17 ता सो तिआं जो छड़ी करी चेलै सोगी नगरा रै बाहर बैतनिय्याह जो गो अतै तैडी रात बताई।
\s फळा बगैर अंजीरा रा रूख
\r (मरकुस 11:12-14, 20-24)
\p
\v 18 भ्यागा ही जैहणै सो नगरा जो फिरणा लगुरै थियै ता तैसिओ भुख लगी
\v 19 सड़का रै कनारै तिनी अक्क अंजीरा रा रूख हेरी करी सो तैस बलै गो अतै तैत मन्ज पत्रा जो छड़ी करी होर कुछ ना लगुरा थू ता तैस रूखा सोगी बलु, “अजा थऊँ बाद तिजो मन्ज कदी फळ ना लगलै।” अतै सो अंजीरा रा रूख हुकी गो।
\v 20 यह हेरी करी चेलै जो हैरानी भुई अतै तिन्यै बलु, “यह अंजीरा रा रूख झट ही किआं हुकी गो?”
\v 21 यीशुऐ तिआं जो जवाव दिता, “अऊँ तुसु सोगी सच बलदा अगर वसवास रखलै अतै शक ना करलै, ता ना सिर्फ यह करी सकदै बल्कि अगर ऐस पहाड़ा सोगी भी बललै कि ‘उखड़ी करी समुद्रा मन्ज गिच्ची पै’ ता यह भी भूच्ची गाणा।
\v 22 अतै जैडा कुछ तुहै प्रार्थना मन्ज वसवासा सोगी मंगलै सो सब तुसिओ मुळणा।”
\s यीशु रै अधिकारा रा सबाल ?
\r (मरकुस 11:27-33; लूका 20:1-8)
\p
\v 23 सो मन्दरा मन्ज गिच्ची करी उपदेश दिणा लगा, ता प्रधान याजकै अतै स्याणै तैस बलै ईच्ची करी बलणा लगै, “तु यह कम कस हक्का सितै करदा हा? अतै तिजो यह हक्क कुणी दितुरा ?”
\v 24 यीशुऐ तिआं जो जवाव दिता, “अऊँ भी तुसु थऊँ अक्क गल्ल पुछदा; अगर सो मिन्जो दसलै ता अऊँ भी तुसिओ दसला कि यह कम कस हक्का सितै करदा।
\v 25 यूहन्ना रा बपतिस्मा कड़ी थऊँ थु? स्वर्गा री तरफा थऊँ या मणु री तरफा थऊँ?” ता सो अप्पु मन्ज बैहसणा लगी पे, “अगर अहै बलदै कि ‘स्वर्गा री तरफा थऊँ’, ता ऐस असु सोगी बलणा कि, ‘फिरी तुहै तसेरा वसवास क्ओ ना करू?’
\v 26 अतै अगर अहै बलदै ‘मणु री तरफा थऊँ’, ता असिओ भीड़ा रा ड़र हा, क्ओकि सो सब यूहन्ना जो भविष्यवक्ता मन्दै हिन।”
\v 27 ता तिन्यै यीशु जो जवाव दिता, “अहै ना जाणदै।” यीशुऐ भी बलु, “ता मूँ भी तुसिओ ना दसणा कि यह कम अऊँ कस हक्का सोगी करदा।
\s दूँ पुत्रा रा दृष्टान्त
\p
\v 28 “तुहै कै सोचदै हिन ? अक्क गल्ल हूणा, कसकि मणु रै दोई पुत्र थियै; तिनी पैहलै वलै गिच्ची करी बलु, ‘हे पुत्रा, अज अंगुरा रै वगीचे मन्ज कम कर।’
\v 29 तिनी जवाव दिता, ‘मूँ ना गाणा’, पर बादा मन्ज पछताऊ अतै कमाणा चली गो।
\v 30 फिरी तिनी मणुऐ अपणै दूये पुत्रा जो भी तिआं ही बलु, तिनी जवाव दिता, ‘जी हबँजु ही गान्दा’, पर सो ना गो।
\v 31 ईंआ दूनी मन्ज कुणी जिनै अपणै बुड़डै री इच्छा पुरी करी?” तिन्यै बलु, “पैहलै वाळै पुत्रै।” यीशुऐ तिआं सोगी बलु, “अऊँ तुसु सोगी सच बलदा कि टैक्स लैणै वाळै अतै वेश्या तुसु थऊँ पैहलै प्रमात्मैं रै राज्य मन्ज प्रवेश करदै हिन।
\v 32 क्ओकि यूहन्ना धर्मा री बत्ता दस्दा तुसु वलै आ पर तुहै तसेरा वसवास ना करूरा; पर चुंगी लैणैवाळै अतै वेश्या तसेरा वसवास करूरा: अतै तुहै ऐह हेरी करी बादा मन्ज भी ना पछताये कि तंयारा ही वसवास करी लैन्दैं।
\s दुष्ट किसाना रा दृष्टान्त
\r (मरकुस 12:1-12; लूका 20:9-19)
\p
\v 33 अक्क होर दृष्टान्त हुणा: अक्क घरा रा मालक थु, जिनी अंगुरा रा बगीचा लगाऊ, तिनी चंऊ कनारी बाड़ लगाऊं, अतै तैत मन्ज अक्क रस नचोढ़णे तांये कुण्ड़ बणाऊं, अतै किसाना जो तठेरा ठेका दी करी अप्पु परदेस चली गो।
\v 34 जैहणै फळा रा टैंमै नेड़ै आ, ता तिनी अपणै नौकरा जो फळ लैईणै तांये तिआं किसाना बलै भैजु।
\v 35 पर किसाने तसेरै नौकरा जो पकड़ी करी मारू, अतै कोई जानी थऊँ मारी दितै, अतै कसकि जो नड्डै लाई।
\v 36 फिरी तिनी मालकै पैहलै थऊँ जायदा नौकरा जो भैजु, किसाने तिआं सोगी भी तिआं ही करू।
\v 37 लास्ट मन्ज तिनी अपणै पुत्रा जो ऐह सोची करी तिआं बलै भैजु कि तिआं मेरै पुत्रा रा आदर करना।
\v 38 पर किसाने पुत्रा जो हेरू करी अप्पु मन्ज बलु, ‘ऐह ता वारिस हा, अईआ, अहै ऐसिओ मारी दिदैं अतै सेरी सब मीरास अहै लैई लैदैं।’
\v 39 ता तिन्यै तैसिओ पकड़ु अतै अंगुरा रै बगीचे थऊँ बाहर कड्डी कै मारी दिता।
\v 40 ठेरैतांये जैहणै अंगुरा रै बगीचे रा मालका ईणा ता तैस तिआं किसाना सोगी कै करणा ?”
\v 41 तिनी तैस सोगी बलु, “तैस तिआं बुरै मणु जो बुरी तरह सितै नष्ट करणा: अतै अंगुरा रै बगीचे रा ठेका होरी किसाना जो दिणा, जिंआ टैंमा पुर तैसिओ फळ दिणै।”
\v 42 यीशुऐ तैस सोगी बलु, “कै तुहै कदि पवित्रग्रन्था मन्ज ना पढुरा:
\q1 ‘जैस नड्डा जो राजमिस्त्रिये निकम्मा ठहराऊ थु,
\q2 सो ही कूणा रा नड्ड बणी गो?
\q3 यह प्रभु री तरफा थऊँ भूआ, अतै
\q4 इन्दी नजरा मन्ज अदभूत हा।’
\p
\v 43 ठेरैतांये अऊँ तुसु सोगी बलदा कि प्रमात्मैं रा राज्य तुसु थऊँ लैई लैणा अतै ऐसी जाति जो दिणा जैडा तसेरा फळ लैईआ।
\v 44 जैस ऐस नड्डा पुर पैणा, तैस चकनाचूर भूची गाणा: अतै जैस पुर यह पैणा तैस पिह्ह गाणा।”
\v 45 प्रधान याजक अतै फरीसी तसेरै दृष्टान्ता हुणी करी समझी गै कि सो तंयारै बारै मन्ज ही बलु करदा हा।
\v 46 अतै तिन्यै तैसिओ पकड़णा चांऊ, पर मणु थऊँ ड़री गै क्ओकि मणु तैसिओ भविष्यवक्ता मन्दै थियै।
\c 22
\s बैहा री धामा रा दृष्टान्त
\r (लूका 14:15-24)
\p
\v 1 यीशु फिरी तिआं सोगी दृष्टान्ता मन्ज कणैणा लगा,
\v 2 “स्वर्गा रा राज्य तैस राजै साईयें हा, जिनी अपणै पुत्रा रा बैह करू।
\v 3 अतै अपणै नौकरा जो भैजु कि नियून्दुरूरै मणु जो बैह री धामा तांये हैदी लैईन; पर तिन्यै इणा ना चांऊ।
\v 4 फिरी तिनी अपणै नौकरा जो यह बली करी भैजु कि, “नियून्दुरूरै मणु जो बला: हेरा, अऊँ धाम तैयार करी बैहुरा, मेरै बाल्द अतै पळुरै जानवर मारै गै हिन अतै सब कुछ तैयार हा; बैहा री धामा मन्ज अईआ।’
\v 5 पर सो मणु अणहुणा करी के चली गै कोई अपणी बगड़ी जो, कोई अपणै व्यापार जो।
\v 6 होर मणु जेड़ै वची गै तिन्यै सो नौकर पकड़ै अतै तंयारी बैईजती करी अतै सो मारी दितै
\v 7 ता राजा जो गुस्सा आ, अतै तिनी अपणी सेना भैजी करी तिआं हत्यारै रा नाश करू, अतै तंयारै नगरा जो फूकी दिता।
\v 8 ता राजै अपणै नौकरा सितै बलु, ‘बैहा री धाम ता तैयार हा पर नियून्दुरूरै मणु ता ऐस लायक ना हिन।
\v 9 ठेरैतांये चौका मन्ज गच्छा अतै जैतणै मणु तुसिओ मुळन, सवी जो बैह तांये लैई अईआ।’
\v 10 ता तिन्यै नौकरै सडका मन्ज गिच्ची करी कै भलै, कै बुरै, जैतणै भी मुळै, सबिजो कटठेरू, अतै बैहा रा घर मेहमाना सितै भरी गो।
\p
\v 11 “जैहणै राजा मेहमाना जो हेरना अन्दर आ, ता तिनी तैड़ी अक्की मणु जो हेरू, जिनी बैहा रै ओड़ण ना लाऊरै थियै।
\v 12 तिनी तैस थऊँ पुछु, ‘हे मित्रा; तु बैहा रै ओड़णा लाणै बगैर क्ओ चली आ?’ तसेरा मूँह बन्द भूची गो।
\v 13 ता राजै नौकरा सित बलु, ‘सेरै हथ्थ पैर बन्नी करी बाहर नैहरै मन्ज फैंकी देय्आ, जैड़ी रूणा अतै दन्द पिणा भूणा।’
\v 14 क्ओकि हैदुरै ता मतै हिन पर चुनुरै थोड़ै हिन।”
\s कैसर राजा जो कर दिणा
\r (मरकुस 12:13-17 लूका 20:20-26)
\p
\v 15 ता फरीसी अप्पु मन्‍ज यह सोचणा लगै कि ऐसिओ कस तरीकै गल्ला मन्ज फसान।
\v 16 ता तिन्यै अपणै चेलै हेरोदियो सोगी यह कणैणें तांये भैजे कि, “हे गुरू, अहै जाणदै कि तूहै सच्चै हिन, अतै प्रमात्मैं री बत्ता जो सच्चाई सोगी दसदै हिन
\v 17 ठेरैतांये असिओ दस्सा की तुहै कै सोचदै हिन ? कैसर जो कर दिणा ठीक हा कि ना?”
\v 18 यीशु तंयारै मना री जाणी करी बलु, “हे कपटिओ, मिन्जो क्ओ परखु करदै हिन?
\v 19 कर दिणै वाळा सिक्का मिन्जो दस्सा।” ता सो तैस वलै अक्क दीनार लैई आए।
\v 20 तिनी तिआं थऊँ पुछु, “यह छाप अतै नां कसेरा हा?”
\v 21 तिन्यै तैस सोगी बलु, “कैसर रा।” ता यीशुऐ बलु, “जैडा कैसर रा हा, सो कैसर जो; अतै जैडा प्रमात्मै रा हा, सो प्रमात्मै जो देय्आ।”
\v 22 यह हुणीकरी तिआं जो हैरानी भूई, अतै तैसिओ छड़ी करी चली गै।
\s मरनै थंऊ बाद दोवारा जीणा अतै बैह
\r (मरकुस 12:18-27; लूका 20:27-40)
\p
\v 23 तैस धैड़ै सदूकी जेड़ै बलदै हिन मरूरै रा दुआरा जिणा हा हि ना, तैस वलै आऐ अतै तैस थऊँ पुछु,
\v 24 “हे गुरू, मुसा वलदा थु कि अगर कोई मणु बिना सन्तान मरी गच्छा, ता तसेरा भाई तसेरी लाड़ी सोगी बैह करी के अपणै भाई तांये बंश पैदा करा।
\v 25 अवै असु वलै सत भाई थियै; पैहला बैह करी के मरी गो, अतै सन्तान ना भूणै री वजह थऊँ अपणी लाड़ी जो अपणै भाई तांये छड़ी गो।
\v 26 ऐस तरीकै दूये अतै त्रिये भी करू, अतै सत भाई तक ईंआ ही भूआ।
\v 27 सबी थऊँ बाद सो जनानी भी मरी गई।
\v 28 ता जी भूणै थऊँ बाद सो तिआं सत मन्ज कसेरी जिनी लाड़ी भूणीआ? क्ओकि सो ता सबी री लाड़ी रैई चुकुरी थी।”
\v 29 यीशुऐ तिआं जो जवाव दिता, “तुहै पवित्रग्रन्थ अतै प्रमात्मैं री सामर्थ्य ना जाणदै; ऐसा वजह थऊँ तुहै भूला मन्ज पैऊरै।
\v 30 क्ओकि जी भूणै थऊँ बाद तिआं ना ता बैह करनै अतै ना बैहा तांये सो दिणै हिन पर स्वर्गा मन्ज प्रमात्मैं रै दूता वरावर भूणै।
\v 31 पर मरूरै थऊँ जी भूणै रै वारै मन्ज तुहै ऐह वचन ना पढुरा, जैडा प्रमात्मै तुसु सोगी बलुरा:
\v 32 ‘अऊँ अब्राहम रा प्रमात्मा, अतै इसहाक रा प्रमात्मा, अतै याकूब रा प्रमात्मा हा’ ? सो मरूरै रा ना पर जिन्दै रा प्रमात्मा हा।’
\v 33 यह हुणी करी सब मणु तसेरै उपदेसा थऊँ हैरान भूऐ।
\s सबी थंऊ बड़ी आज्ञा
\r (मरकुस 12:28-34; लूका 10:25-28)
\p
\v 34 जैहणै फरिसिये हुणु कि यीशुऐ सदूकी रा मुँह बन्द करी दिता, ता सो किटठी गै।
\v 35 ता तिआं मन्ज अक्क व्यवस्थापक तैसिओ परखणै तांये तैस थऊँ पुछणा लगा,
\v 36 “हे गुरू, व्यवस्था मन्ज कूण जिना हुक्म बड़ा हा?”
\v 37 यीशुऐ तैस सोगी बलु, “तु प्रमात्मैं अपणै प्रभु सोगी अपणै पुरै मना अतै पुरै प्राणा सोगी अतै अक्ला सोगी प्यार कर।
\v 38 तसेरा सबी थऊँ बड़ा हुक्म यह ही हा।
\v 39 अतै अक्क होर भी यह हा कि तु अपणै पड़ेही सोगी अप्पु साईयें प्रेम रख।
\v 40 यह ही दोई हुक्म पुरी व्यवस्था अतै भविष्यवक्ता रा आधार हा।”
\s मसीह कसेरा पुत्र हा?
\r (मरकुस 12:35-37; लूका 20:41-44)
\p
\v 41 जैहणै फरीसी किटठै थियै, ता यीशुऐ तिआं थऊँ पुछु,
\v 42 “मसीह रै बारै मन्ज तुहै कै सोचदै हिन ? सो कसेरा पुत्र हा?” तिन्यै तैस सोगी बलु, “दाऊद रा।”
\v 43 तिनी तिआं थऊँ पुछु, “ता दाऊद आत्मा मन्ज तैसिओ प्रभु क्ओ बलदा हा?
\v 44 ‘प्रभुऐ, मेरै प्रभु सोगी बलु, मेरै सज्जे कनारी बैह, जैहणै तक कि अऊँ तेरै बैरी जो तेरै पैरा थलै ना करी दिछु।’
\v 45 भला, जैहणै दाऊद तैसिओ प्रभु बलदा हा, ता सो तसेरा पुत्र किआं भुआ?”
\v 46 ऐहा गल्ला रा कोई भी जवाव ना दी सकु। तैस धैड़ै थऊँ बाद फिरी कसी जो तैस थऊँ पुछणै री हिम्मत ना भुई
\c 23
\s शास्त्री अतै फरीसी थंऊ सावधान
\r (मरकुस 12:38,39; लूका 11:43,46;20:45,46)
\p
\v 1 ता यीशुऐ भीड़ा सोगी अतै अपणै चेलै सितै बलु,
\v 2 “शास्त्री अतै फरीसी: मूसा री गद्दी पुर बैहुरै हिन;
\v 3 ठेरै तांये सो जैडा कुछ तुसु सोगी बलन ता सो करना अतै मनना, पर तिईयां साईयें कम मत करदै; क्ओकि सो बलदै ता हिन पर करदै ना हिन।
\v 4 सो ऐसै भारी भारा जो जैतिओ चुकणा भी मुसकल हा, तैतिओ बनी करी मणु रै कन्धे पुर रखदै हिन; पर अप्पु अपणी उँगळी सोगी हिलाणा भी ना चाहन्दै।
\v 5 सो अपणै सब कम मणु जो दसणै तांये करदै हिन; सो अपणै तबीजा जो चौड़ा करदै हिन अतै कपड़ै रै कोणे जायदा करदै हिन।
\v 6 धामा मन्ज उची उची जगह अतै करखि सभा मन्ज भी उची उची जगह बैहदें हिन,
\v 7 बजारा मन्ज नमस्कार, अतै मणु थऊँ आदर पाणा तिईयां जो खरा लगदा।
\v 8 पर तुहै अपणै आपा जो गुरू मत कहलान्दैं, क्ओकि तुन्दा अक्क ही गुरू हा, अतै तुहै सब भाई हिन।
\v 9 धरती मन्ज कसी जो अपणा पिता मत बलदै, क्ओकि तुन्दा अक्क ही पिता हा, जैडा स्वर्गा मन्ज हा।
\v 10 अतै स्वामी भी मत कहलान्दैं, क्ओकि तुन्दा अक्क ही स्वामी हा, मतलब मसीहा।
\v 11 जैडा तुसु मन्ज बड़ा हा, सो तुन्दा सेवक बना।
\v 12 जैडा कोई अपणै आपा जो बड़ा बणला, सो हल्का करया गाणा: अतै जैडा कोई अपणै आपा जो हल्का बणला, सो बड़ा करया गाणा।
\s शास्त्री अतै फरीसी रै पाखण्ड री भर्त्सना
\r (मरकुस 12:40; लूका 11:39-42,44,52; 20:47)
\p
\v 13 “हे पंखड़ी शास्त्री अतै फरीसीओ, तुसु पुर हाय! तुहै मणु तांये स्वर्गा रै राज्य रै दारा बन्द करदै हिन, ना ता तुहै अप्पु प्रवेश करदै अतै जैडा कोई प्रवेश करना चाहन्दा तैसिओ भी रोकदै हिन।
\v 14 [“हे पंखड़ी शास्त्रीओ अतै फरीसिओ, तुसु पुर हाय! तुहै विधवा रै घरा जो खाई गान्दै हिन, अतै हेरनै तांये बड़ी देरा तक प्रार्थना करदै हिन: ठेरैतांये तुसिओ जायदा दण्ड मुळणा।]
\p
\v 15 “हे पंखड़ी शास्त्रीओ अतै फरीसिओ, तुसु पुर हाय! तुहै अक्की जिणै जो अपणी मर्जी मन्ज लैईणै तांये पुरै जल अतै थल मन्ज फिरदै हिन, अतै जैहणै मर्जी मन्ज चली इन्दा ता तैसिओ अप्पु थऊँ भी दूगणा पंखड़ी बणाई दिन्दै हिन।
\p
\v 16 “हे अंधे अगुवो, तुसु पुर हाय! जैडा कोई बलदै हिन कि अगर कोई मन्दरा री कसम खा ता कुछ ना, पर अगर कोई मन्दरा रै सोने री कसम खा ता तैस सोगी बनी गाणा।
\v 17 ओ मुर्खो अतै अंध्ओ, कुण बड़ा हा; सोना या सो मन्दर जैत मन्ज सोना पवित्र भुन्दा हा?
\v 18 फिरी बलदै हिन अगर कोई बेदी री कसम खा ता कुछ ना, पर जैड़ी भेंट चढाऊरी, अगर कोई तठेरी कसम खाला ता सो बनी गाणा।
\v 19 ओ अंध्ओ कुण बड़ा हा; भेंट या बेदी जैत मन्ज भेंट पवित्र भुन्दी हा?
\v 20 ठेरैतांये जैडा वेदी री कसम खान्दा, सो तसेरी अतै जैडा कुछ तैत मन्ज हा तठेरी भी कसम खान्दा हा।
\v 21 जैडा मन्दरा री कसम खान्दा, सो तसेरी अतै तैत मन्ज रैहणै बाळै री भी कसम खान्दा।
\v 22 जैडा स्वर्गा री कसम खान्दा, सो प्रमात्मै रै सिंहासना री भी अतै तैत मन्ज बैहणै बाळै री भी कसम खान्दा।
\p
\v 23 “हे पंखड़ी शास्त्री अतै फरीसिओ, तुसु पुर हाय! तुहै पुदिनै, हौंफ, अतै जीरै साईंये स्वाद ता दिन्दै हिन, पर तुहै व्यवस्‍था री खास गल्ला जो जिईयां कि न्याय, दया, अतै वसवास जो छड़ी दितुरा; तुसिओ ईयां भी करदै रैहणा चहिन्दा थु। ईयां गल्ला जो ना छड़णा चहिन्दा थु।
\v 24 हे अंधे अगुवो, तुहै मच्छरा जो ता छाणी दिन्दै हिन, पर ऊँटा जो निगली पान्दैं हिन।
\p
\v 25 “हे पंखड़ी शास्त्री अतै फरीसिओ, तुसु पुर हाय! तुहै कटोरै अतै थाळी जो ऊपरा ऊपरा थऊँ ता मांजदै हिन पर अन्दरा थऊँ काळै अतै वेसवरै हिन।
\v 26 हे अंधे फरीसिओ, पहलै कटोरै अतै थाळी जो अन्दरा थऊँ भी मांजा कि सो बाहरा थऊँ भी छैळ भूची गान।
\p
\v 27 “हे पंखड़ी शास्त्री अतै फरीसीओ, तुसु पुर हाय! तुहै चूना फेरूरी कब्रा साईयें हिन जैड़ी ऊपरा थऊँ ता छैळ हूजदी हिन, पर अन्दर मुर्दे री हड्डी अतै सब तरह री गन्दगी सोगी भरूरी हिन।
\v 28 ऐस तरीकै तुहै भी मणु जो धर्मी ता हुजदै हिन, पर अन्दर कपट अतै अधर्म सोगी भरूरै हिन।
\s शास्त्री अतै फरीसी पुर दण्ड री भविष्यवाणी
\r (लूका 11:47-51)
\p
\v 29 “हे पंखड़ी शास्त्रीओ अतै फरीसिओ, तुसु पुर हाय ! तुहै भविष्यवक्ता री कब्रा जो सँवारदैं हिन अतै धर्मी री कब्रा बणांदै हिन,
\v 30 अतै बलदै हिन, ‘अगर अहै बापदादे रै टैंमै भुन्दे ता भविष्यवक्ता री हत्या मन्ज तंयारै सोगी ना भुन्दै।
\v 31 ईयां ता तुहै अपणै आप ही गवाही दिच्छु करदै हिन तुहै भविष्यवक्ता रै हत्यारै री सन्तान हिन।
\v 32 ता तुहै अपणै बापदादे रै पापा रा घड़ा पुरी तरह भरी देय्आ।
\v 33 हे किड्डै रै बच्चै अतै दगबाजो, तुसु नरका रै दण्ड थऊँ किआं बचणा?
\v 34 ठेरैतांये हेरा, अऊँ तुसु बळै भविष्यवक्ता अतै बुद्धिमाना अतै शास्त्री जो भैजदा हा; अतै तुसु तिआं मन्ज कुछ जो मारी दिणा अतै क्रुस पुर चढ़ाई दिणा, अतै कुछ जो धर्म सभा मण्डली मन्ज कोड़ै मरवाणै, अतै अक्की नगर थऊँ दुये नगरा जो नहाणै हिन।
\v 35 जिईआं धर्मी हाबील थऊँ लेई करी बिरिक्याह रै पुत्र जकरयाह तक, जियां जो तुहै मन्दरा अतै वेदी रै मन्जै मारी दितुरा थु, जैतनै धर्मी रा खुन पृथ्वी पुर वहाऊरा, सो तुन्दै ही मुन्डा पुर पैणा हा।
\v 36 अऊँ तुसु सोगी सच बलदा, यह सब गल्ला ऐस टैमा रै मणु पर ईची पैणी।
\s यरूशलेम तांये विलाप
\r (लूका 13:34,35)
\p
\v 37 “हे यरूशलेम, हे यरूशलेम! तु भविष्यवक्ता जो मारी दिन्दा, अतै जेड़ै तिजो बलै भैजे, तिआं पुर तैंई नड्डै लाई। कैतनी बरी मैई चाऊ कि जियां कुक्कडी अपणै बच्चै जो अपणै फंगा थलै कटठेरदी आ, तिईआं ही अऊँ भी तेरै बच्चै जो ईक्टठा करी लैंऊ, पर तैंई ना चाऊ।
\v 38 हेरा, तुन्दा घर तुसु तांये उजाड़ भुच्ची गोआ।
\v 39 क्ओकि अऊँ तुसु सोगी बलदा कि अबै थऊँ जैहणै तक तुसु ना बलणा, ‘धन्य हिन सो, जेड़ै प्रभु रै नां सितै इन्दै हिन’ तैहणै तक तुसु मिन्जो फिरी कदी ना हेरना।”
\c 24
\s मन्दरा रै विनाश री भविष्यवाणी
\r (मरकुस 13:1,2 लूका 21:5,6)
\p
\v 1 जैहणै यीशु मन्दरा थऊँ निकळी करी चलुरा थु, ता तसेरै चेलै मन्दरा री कलाकारी दसणै तांये तैस बलै आऐ।
\v 2 तिनी तिआं सितै बलु, “तुहै यह सब हेरू करदै हिन ना! अऊँ तुसु सोगी सच बलदा, ऐड़ी नड्डा पुर नड्ड भी ना टिकणा जैडा ढाणा निय्आ।”
\s मुसिवता अतै क्लेश
\r (मरकुस 13:3-13; लूका 21:7-19)
\p
\v 3 जैहणै सो जैतून पहाड़ा पुर बैहुरा थु, ता चेलै एकान्त मन्ज तैस बलै ईच्ची करी बलु, “असिओ दस्सा कि यह गल्ला कैहणी भुणी? तुन्दै ईणै रा अतै जगता रै अन्त री कै नशाणी भुणीआ?”
\v 4 यीशुऐ तिआं जो जवाव दिता, “चौकनै रेय्आ! कोई तुसिओ भटका ना,
\v 5 क्ओकि मतै सारै ऐसै भूणै कि जिंआ मेरै नां थऊँ ईची करी बलणा, ‘अऊँ मसीहा हा’, अतै मतै जो भटकाणा।
\v 6 तुसु लड़ाई अतै लड़ाई री अफवाह हुणनी, ता ड़री मत गान्दै क्ओकि ईंआरा भुणा जरूरी हा, पर तैस टैंमै अन्त ना भुणा।
\v 7 क्ओकि जाति पुर जाति अतै राज्य पुर राज्य चढ़ाई करनी, अतै जगह जगह अकाल पैणै, अतै भुकम्प भूणै।
\v 8 यह सब गल्ला पिड़ा री शुरूआत भुणीआ।
\v 9 ता क्लेश दिणै तांये तिआं तुसिओ पकड़ाणा, अतै तुसिओ मारी दिणा, अतै मेरै नां री बजह थऊँ सबी जाति रै मणु तुसु सोगी बैर रखणा।
\v 10 ता मतै मणु ठोकर खाणिआ, अतै अक्की दुये जो पकडवाणा, अतै अक्की दूये सितै वैर रखणा।
\v 11 मतै सारै भविष्यवक्ता खड़ी गाणै, अतै मतै जो भरमाणा।
\v 12 अधर्म रै बदणै थऊँ मतै रा प्रेम ठण्ड़ा पैई गाणा,
\v 13 पर जैस अन्त तक धीरज रखणा, तसेरा ही उद्धार भुणा।
\v 14 अतै राज्य रा यह सुसमाचार पुरै जगत मन्ज प्रचार करया गाणा, कि सब जाति पुर गवाही भोआ, तैहणै अन्त चली ईणा।
\s महासंकट री शुरूआत
\r (मरकुस 13:14-23; लूका 21:20-24)
\p
\v 15 “ठेरैतांये जेहा उजाड़नेवाळी घृणित चिजा जो पवित्र जगह पुर तुहै खडुरै हेरन, जठेरी चर्चा दानिय्येल भविष्यवक्ते करूरी हा (जैडा पढ़ा, सो समझा),
\v 16 ता जेड़ै यहूदीया मन्ज हिन सो पहाड़ा जो नह्हि गान।
\v 17 जेड़ै छपरा पुर हिन, सो अपणै घरा जो समान लैणा ना ओसन;
\p
\v 18 जेड़ै बगड़ी मन्ज हिन, सो अपणै कपड़ै लैणा पिचो ना फिरन।
\v 19 तिआं धैड़ै मन्ज जैड़ी गर्भवती अतै दुध पियांदी भोली तिआं पुर हाय! हाय!
\v 20 प्रार्थना करू करा कि तुसिओ सर्दी मन्ज या सब्त रै धैड़ै मन्ज नहणा ना पेय्आ।
\v 21 क्ओकि तैस टैंमै ऐसा भारी क्लेश भुणा, जिना ना ता जगत रै शुरूआत थऊँ अज तक भुआ अतै ना ही भुणा।
\v 22 अगर सो धैड़ै घटाई ना गान्दै ता कोई प्राणी ना वचदा, पर चुनुरै री वजह थऊँ सो धैड़ै घटाई दिणै।
\v 23 तैस धैड़ै अगर कोई तुसु सोगी बला, ‘हेरा, मसीह ऐड़ीआ!’ या ओड़िआ!’ ता वसवास मत करदै।
\p
\v 24 क्ओकि झूठै मसीह अतै झूठै भविष्यवक्ता उठी भूणै, अतै मतै चिन्ह, अतै अदभुत कम दसणै कि अगर भुची सका ता चुनुरै जो भी भरमाई दीन।
\v 25 हेरा, मैंई पैहलै ही तुसु सोगी सब कुछ बली दितुरा हा।
\p
\v 26 ठेरैतांये अगर यह तुसु सोगी बलन, ‘हेरा, सो बणा मन्ज हिन’, ता बाहर मत निकळी गान्दै; या ‘हेरा, सो कोठे मन्ज हिन’, ता वसवास मत करदै।
\v 27 क्ओकि जिंआ बिजळी पूर्वा थऊँ नकैई करी पश्चिम तक चमकदी हा, तिआं ही मणु रै पुत्रा भी ईणा।
\v 28 जैड़ी लाश भुन्दिआ, तैड़ी ही गिर्ड् भुन्दै।
\s मणु रै पुत्रा रा पुनरागमन
\r (मरकुस 13:24-27; लूका 21:25-28)
\p
\v 29 “तिआं धैड़ै मन्ज क्लेश थऊँ बाद सुरज नैहरा भुची गाणा, अतै चन्द्रमा री लौ चली गाणिआ, अतै तारै अम्बरा थऊँ पैई गाणै अतै अम्बरा री शक्ति हिलाई गाणी।
\v 30 ता मणु रै पुत्रा री नशाणी अम्बरा मन्ज हुजणी हा, अतै ता पृथ्वी रै सब कुला रै मणु हिक्का जकणी; अतै मणु रै पुत्रा जो बड़ी सामर्थ्य अतै ऐश्वर्य सोगी अम्बरा रै बदळा पुर इन्दै हेरना।
\v 31 तैस बाजे री बड़ी आबाज सोगी दूता जो भैजणा, अतै तिआं अम्बरा रै ऐस कनारै थऊँ दुये कनारै तक, चंऊ दिशा मन्ज चुनुरै मणु जो ईक्टठा करना।
\s अंजीरा रै रूखा रा उदाहरण
\r (मरकुस 13:28-31; लूका 21:29-33)
\p
\v 32 “अंजीरा रै रूखा थऊँ यह दृष्टान्त सिखा: जैहणै तठेरी डाली कोमल भुची गान्दी अतै पत्ते निकलणा लगदै, ता तुहै जाणी लेन्दै कि गर्मी रै धैड़ै नैड़ै हिन।
\v 33 ऐस तरीकै जैहणै तुहै ईंआ गल्ला जो हेरन, ता यह जाणी लेय्आ कि सो नैड़ै ही ना पर दारा मन्ज हा।
\v 34 अऊँ तुसु सोगी सच बलदा कि जैहणै तक यह गल्ला पुरी ना भुच्ची गान, तैहणै तक ऐसा पिढ़ी रा अन्त ना भुणा।
\v 35 अम्बर अतै पृथ्वी टळी सकदै हिन, पर मेरी गल्ला कदी भी ना टलणी।
\s जागदै रेय्आ
\r (मरकुस 13:32-37; लूका 17:26-30,34-36)
\p
\v 36 “तैस धैड़ै अतै तैहा घड़ी रै बारै मन्ज कोई ना जाणदा, न स्वर्गा रै दूत अतै ना पुत्र, पर सिर्फ पिता।
\v 37 जिंआ नूह रै धैड़ै थियै, तिआं ही मणु रै पुत्रा रा ईणा भी भुणा।
\v 38 क्ओकि जिंआ जल-प्रलय रै पैहलै धैड़ै मन्ज, जैस धैड़ै तक नूह जहाजा पुर ना चढु, तैस धैड़ै तक मणु खान्दै पिन्दै रैह, अतै तिआं मन्ज बैह भुन्दै थियै।
\v 39 अतै जैहणै तक जल-प्रलय ईच्ची करी ईंआ सबी जो लुढाई ना लैई गो, तैहणै तक तिआं जो पता ना लगु; तिआं ही मणु रै पुत्रा भी ईणा।
\v 40 तैस टैंमै दोई जिणै बगड़ी मन्ज भूणै, अक्क लैई लैणा अतै दुआ छड़ी दिणा।
\v 41 दोई जनानी चक्की पिन्दी भोली, अक्क लैई लैणिआ दुई छड़ी दिणिआ।
\v 42 ठेरैतांये जागदै रेय्आ, क्ओकि तुहै ना जाणदै कि तुन्दा प्रभु कदैड़ी चली ईणा।
\v 43 पर यह जाणी लेय्आ कि अगर घरा रै मालका जो पता भोआ कि चोरा कैहणै ईणा ता तैस जागदै रैहणा, अतै अपणै घरा मन्ज सेंध ना लगणा दिणी।
\v 44 ठेरैतांये तुहै भी तैयार रेय्आ, क्ओकि जेहा घड़ी रै बारै मन्ज तुहै सोचदै भी ना हिन, तैहा ही घड़ी मणु रै पुत्रा ईच्ची रैहणा।
\s वसवासा लायक अतै दुष्ट दास
\r (लूका 12:41-48)
\p
\v 45 “अतै सो वसवसा लायक अतै बुद्धिमान दास कुण हा, जैसिओ मालकै अपणै नौकरा-चाकरा पुर सरदार बणाऊ कि टैंमा पुर तिआं जो खाणै जो देय्आ?
\v 46 धन्य हा सो दास, जैसिओ तसेरा मालक तिईयां ही कम करदा ईच्ची करी हेरा।
\v 47 अऊँ तुसु सोगी सच बलदा, तैस मालका सो दास अपणी पुरी जायदाता पुर अधिकारी बणाणा।
\v 48 पर अगर सो दुष्ट दास सोचणा लगा कि मेरै मालका जो ईणै मन्ज देर हा,
\v 49 अतै अपणै दासा जो मारा, अतै पियक्कड़ा सोगी खा-पिआ।
\v 50 ता तैस दासा रा मालक ऐसै टैंमै चली ईणा, जैहणै तैस दासा जो मालका री भाळ ना भोआ, अतै ऐसी घड़ी जैतिओ सो जाणदा भी ना भोआ,
\v 51 ता मालका तैस दासा जो भारी ताड़णा दिणिआ अतै सो तैस कपटी मन्ज गिणना: तैड़ी सिर्फ रूणा अतै दन्दँ पिणै हिन।
\c 25
\s दस कुँवारी रा दृष्टान्त
\p
\v 1 “स्वर्गा रा राज्य तिआं दस कुँवारी साईयें भुणा जैड़ी अपणी मशाला लैई करी लाड़ै सोगी मुळणा चली।
\v 2 तिआं मन्ज पँज मूर्ख अतै पँज समझदार थी।
\v 3 मूर्खे अपणी मसाला ता लैई, पर अपणै सोगी तेल ना लैऊ;
\v 4 पर समझदारै अपणी मशाला सोगी अपणी कुप्पी मन्ज तेल भी भरी लैऊ।
\v 5 जैहणै तक लाड़ै रै ईणै मन्ज देर भुई, ता सो सब झमाई मारना लगी अतै सोई गई
\p
\v 6 “अधी राती धूम-धड़का मचु: ‘हेरा, लाड़ा चली आ! तैस सोगी मिलणै तांये चला।’
\v 7 ता सो सब कुँवारी उठी करी अपणी मशाला ठीक करना लगी।
\v 8 अतै मूर्ख समझदारा सितै बलणा लगी, ‘अपणै तेला थऊँ कुछ असिओ भी देय्आ, क्ओकि इन्दी मशाळा हिहणा लगी हिन।’
\v 9 पर समझदारै जवाव दिता, ‘ऐह इन्दै अतै तुन्दै तांये पुरा ना भुणा; भला ता ऐह भोला कि तुहै दुकानदारा बलै गिच्ची करी अप्पु तांये खरीदी लैई ईन।’
\v 10 जैहणै सो खरीदणा गई ता लाड़ा ईच्ची रैऊँ, अतै जैड़ी तैयार थी, सो तैस सोगी बैहा रै घरा जो चली गई अतै दार बन्द करी दिता।
\v 11 ऐत थऊँ बाद सो कुँवारी भी ईच्ची करी बलणा लगी, ‘हे स्वामी, हे स्वामी, असु तांये दारा खोल!’
\v 12 तिनी जवाव दिता, ‘अऊँ तुसु सोगी सच बलदा, अऊँ तुसिओ जाणदा भी निय्आ।’
\v 13 ठेरैतांये जागदै रेय्आ, क्ओकि तुहै ना तैस धैड़ै जो जाणदै, ना ही तैहा घड़ी जो।
\s तोड़ै रा दृष्टान्त
\r (लूका 19:11-27)
\p
\v 14 “क्ओकि यह हालत तैस मणु साईयें हा जिनी परदेस गान्दै टैंमै अपणै दासा जो हैदी करी अपणी जायदात तिआं जो सोंपी दिती।
\v 15 तिनी अक्की जो पँज तोड़े दितै, दुये जो दोई, अतै त्रिये जो अक्क; मतलब हरेक जो तसेरी कावलिता रै मुतावक दिता अतै सो परदेसा चली गो।
\v 16 ता, जैसिओ पँज तोड़े मुळै थियै, तिनी झट गिच्ची करी तैत सोगी लेन-देन करू, अतै पँज तोड़े होर कमाये।
\v 17 ऐस तरीकै जैसिओ दोई मुळै थियै, तिनी भी दोई होर कमाये।
\v 18 पर जैसिओ अक्क मुळु थु, तिनी गिच्ची करी गत्त कोरू अतै अपणै मालका रा दितुरा तोडा लुकैरी पाऊ।
\p
\v 19 “मतै धैड़ै बाद तिआं नौकरा रा मालक इच्ची करी तिआं थऊँ लेखा लैणा लगा।
\v 20 जैसिओ पँज मुळुरै थियै, तिनी पँज तोड़ै होर अणी करी बलु, ‘हे मालका, तुहै मिन्जो पँज तोड़ै दितुरै थियै, हेर, मैई पँज तोड़ै होर कमाये हिन।’
\v 21 तसेरै मालकै तैस सोगी बलु, ‘धन्य, हा खरै अतै वसवासा लायक नौकरा, तू थोड़ै मन्ज भी वसवास लायक बणी रैऊआ; मूँ तिजो बड़ी चिजा रा अधिकारी बणाणा। अपणै मालका री खुशी मन्ज सामल भो।’
\p
\v 22 “अतै जैसिओ दोई तोड़ै मुलूरै थियै, तिनी भी इच्ची करी बलु, ‘हे मालका, तुहै मिन्जो दोई तोड़ै दितुरै थियै, हेरा, मैंई दोई तोड़े होर कमाये हिन।’
\v 23 तसेरै मालकै तैस सोगी बलु, ‘धन्य, हा खरै अतै वसवासा लायक नौकरा, तू थोड़ै मन्ज भी वसवास लायक वणी रैऊआ; मूँ तिजो बड़ी चिजा रा अधिकारी बनाणा। अपणै मालका री खुशी मन्ज सामल भो।’
\p
\v 24 “ता जैसिओ अक्क तोड़ा मुळुरा थु, तिनी ईच्ची करी बलु, ‘हे मालका, अऊँ तुसिओ जाणदा थू कि तुहै अक्क कठोर मणु हिन: तुहै जैड़ी ना बान्दै तैड़ी थऊँ कटदै हिन, अतै जैड़ी ना खलारदै तैड़ी थऊँ बिणदै हिन।
\v 25 ठेरैतायें अऊँ ड़री गो अतै तुन्दा दितुरा तोड़ा गिच्ची करी चिक्का मन्ज लुकैरी दिता। हेरा, जैडा तुन्दा हा, सो ऐह हा।’
\v 26 तसेरै मालकै जवाव दिता, ‘हे दुष्ट अतै कामचोर नौकरा, जैहणै तू ऐह जाणदा थू कि जैड़ी अऊँ ना बान्दा तैड़ी थऊँ कटदा, अतै जैड़ी अऊँ ना खलारदा तैड़ी थऊँ बिणदा;
\v 27 ता तिजो ऐसा करना चहिन्दा थु कि मेरा पैसा तु सर्राफा जो दि दिन्दा, ता अऊँ अपणा पैसा ईच्ची करी ब्याजा सोगी लैन्दा।
\v 28 ठेरैतांये ऐह तोड़ा ऐस थऊँ लैई लेय्आ, अतै जैस बलै दस तोड़े हिन तैसिओ दि देय्आ।
\v 29 क्ओकि जैस बले हा तैसिओ होर दिणा; अतै तैस बलै होर भुच्ची गाणा; पर जैस बलै निय्आ, तैस थऊँ सो भी जैडा तैस बलै हा, लैई लैणा।
\v 30 अतै ऐस नकम्मै नौकरा जो बाहर नैहरै मन्ज फैंकी देय्आ, जैड़ी रूणा अतै दँन्द पीणा भुणा।’
\s न्याय रा दिन
\p
\v 31 “जैहणै मणु रै पुत्रा अपणी जय-जयकार सोगी ईणा अतै सब स्वर्गदूत तैस सोगी ईणै, ता तैस अपणी महिमा रै सिहासना पुर बैहुरै भुणा।
\v 32 अतै सब जाति तैस सामणै इकट्ठा करी गाणी; अतै जिईया पाआल भैड़ा जो बकरी थऊँ अलग करी दिन्दा, तिईया ही तैस सो अक्की दुये थऊँ अलग करनै हिन।
\v 33 तैस भैड़ा जो अपणै खबै कनारी अतै बकरी जो सजे कनारै खड़ा करना हा।
\v 34 ता राजै अपनी खबै कनारी बाळै सोगी बलणा, ‘हे मेरै पिता रै धन्य मणुओ, अईआ, तैस राज्य रै अधिकारी भुच्ची गच्छा जैडा जगता री सुरूआत थऊँ तुसु तांये तैयार करूरा हा।
\v 35 क्ओकि अऊँ भूखा थु, अतै तुहै मिन्जो खाणै जो दिता; अऊँ त्रिहणा थु, अतै तुहै मिन्जो पाणी पिआऊ; अऊँ परदेसी थु, ता तुहै मिन्जो अपणै घरा मन्ज रैहणा दिता;
\v 36 अऊँ नंगा थु, तुहै मिन्जो कपड़ै पहनाये; अऊँ बमार थु, अतै तुहै मेरी सुधि लैई, अऊँ जेला मन्ज थु, तुहै मिन्जो सितै मुळना आयै।’
\p
\v 37 “ता धर्मी तैसिओ जवाव दिणा, ‘हे प्रभु अहै कहणै तिजो भुखा हेरू अतै खुआऊ? या त्रिहणा हेरू अतै पाणी पियाऊ?
\v 38 अहै कैहणै तिजो परदेसी हेरू अतै अपणै घरै ठहराऊ? या नंगा हेरू अतै कपड़ै लुआयै?
\v 39 अहै कैहणै तिजो बमार या जेला मन्ज हेरू अतै तिजो सोगी मुलणा आयै?’
\v 40 ता राजै तिआं जो जवाव दिणा, ‘अऊँ तुसु सोगी सच बलदा कि तुहै जेड़ै मेरै ईयां हल्कै थऊँ हल्कै भाई सोगी कसकि अक्की सोगी भी करूरा हा, सो मिन्जो सोगी ही करूरा।’
\p
\v 41 “ता तैस सज्जे कनारी बाळै सोगी बलणा, ‘हे शापित मणुओ, मेरै सामणै थऊँ ओसा सदा काल री अग्गी मन्ज चली गच्छा, जैड़ी शैतान अतै तसेरै दूता तांये तैयार करूरी हा।
\v 42 क्ओकि अऊँ भूखा थु, अतै तुहै मिन्जो खाणै जो ना दिता; अऊँ त्रिहणा थु, अतै तुहै मिन्जो पाणी ना पियाऊ;
\v 43 अऊँ परदेसी थु, तुहै मिन्जो अपणै घरै ना ठहराऊ; अऊँ नंगा थु, ता तुहै मिन्जो कपड़ै ना पहनायै; अऊँ बमार अतै जेला मन्ज थु, अतै तहै मेरी सुधि ना लैई।’
\p
\v 44 “ता तिआं जवाव दिणा, ‘हे प्रभु, अहे तुसिओ कैहणै भूखा, या त्रिहणा, या परदेसी, या नंगा, या बमार, या जेला मन्ज हेरू, अतै सेवा ना करी?’
\v 45 ता तैस तिईयां जो जवाव दिणा, ‘अऊँ तुसु सोगी सच बलदा कि तुहै ईयां हल्कै थऊँ हल्कै अक्की सोगी भी ऐसा ना करूरा, ता मेरै सोगी भी ना करूरा।’
\v 46 अतै ईयां सदा काल रा दण्ड़ भोगणा, पर धर्मी सदा काल रै जिन्दगी मन्ज प्रवेश करना।”
\c 26
\s यीशु रै विरोधा मन्ज षड्यन्त्र
\r (मरकुस 14:1,2; लूका 22:1,2; यूहन्ना 11:45-53)
\p
\v 1 जैहणै यीशु ऐह गल्ला करी बैहु ता अपणै चेलै सोगी बलणा लगा,
\v 2 “तुहै जाणदै हिन कि दूँ धैड़ै बाद फसह रा त्यौहार हा, अतै मणु रा पुत्र क्रूस पुर चढाणै तांये पकाड़ाया गाणा।”
\p
\v 3 ता प्रधान याजक अतै प्रजा रै स्याणै काईफा नां रै महायाजक रै अँगणा मन्ज इकठ्ठै भुऐ,
\v 4 अतै अप्पु मन्ज ऐह विचार करना लगै कि यीशु जो छल सोगी पकड़ीकरी मारी दीन।
\v 5 पर सो बलदै थियै, “त्यौहारा रै टैंमैं ना, करखि ऐसा ना भोआ कि मणु अकजूट भुच्ची गान।”
\s बैतनिय्याह मन्ज यीशु रा अभ्यंजन
\r (मरकुस 14:3-9; यूहन्ना 12:1-8)
\p
\v 6 जैहणै यीशु बैतनिय्याह मन्ज शमौन कोढ़ी रै घरा मन्ज थु,
\v 7 ता अक्क जनानी संगमरमरा रै अक्की भाण्ड़ै मन्ज इत्र लैईकरी आई, अतै जैहणै सो खाणा बैहुरा थु तसेरा मुन्ड़ा पुर तसेरै आदरा तांऐ डोळी दिता।
\v 8 ऐह हेरी करी तसेरै चेलै सरकी करी बलणा लगै, “ऐस इत्रा रा क्ओ सत्यानास करी दिता?
\v 9 ऐतिओ ता खरै दामा मन्ज बेचीकरी कंगाला जो दी दिन्दै।”
\v 10 यह हुणी करी यीशुऐ तिईआं जो बलु, “ऐहा जनानी जो क्ओ सरकु करदै हिन? ऐहै मिन्जो सोगी भलाई करी हा।
\v 11 कंगाल ता तुसु सोगी सदा रैहन्दै हिन, पर मूँ तुसु सोगी सदा ना रैहणा।
\v 12 ऐहै मेरै शरीरा पुर जैडा इत्र डोळू हा, सो मेरै दबाये गाणै तांये करू हा।
\v 13 अऊँ तुसु सोगी सच बलदा, कि पुरै संसारा मन्ज जैड़ी कड़ी ऐह सुसमाचार प्रचार करया गाणा, तैड़ी सारै ऐस कमा रा जिक्र भी सारी यादा तांये करया गाणा।”
\s यहूदा इस्करियोती रा विश्वासघात
\r (मरकुस 14:10,11; लूका 22:3-6)
\p
\v 14 ता यहूदा इस्करियोती, जैडा बारह चेलै मन्ज अक्क थु, तिनी प्रधान याजका बलै गिच्ची करी बलु,
\v 15 “अगर अऊँ यीशुओ तुन्दै हथ्थै पकड़ाई दिच्छु ता तुहै मिन्जो कै दिलै?” तिन्यै तैसिओ तिह्ह चाँदी रै सिक्कै तोलीकरी दी दितै।
\v 16 अतै सो तैहणा थऊँ ही तैसिओ पकड़ाणै रा मौका तोपणा लगा।
\s चेले सोगी फसह रा आखरी भोज
\r (मरकुस 14:12-21; लूका 22:7-13, 21-23; यूहन्ना 13:21-30)
\p
\v 17 अखमीरी रोटी रै त्यौहारा थऊँ पैहलै धैड़ै, चेलै यीशु बलै ईच्ची करी पुछणा लगै, “तुहै कड़ी चाहन्दै कि तुसु तांये फसह खाणै री तैयारी करन?”
\v 18 तिनी बलु, “नगरा मन्ज अमुक मणु बलै गिच्ची करी बला, ‘गुरू बलदा कि मेरा टैंम नैड़ै हा। मूँ अपणै चेलै सोगी त्यौहार ऐड़ी मनाणा’।”
\v 19 ता चेलै यीशु रा हुक्म मनी करी फसह तैयार करू।
\p
\v 20 जैहणै सँझ भूई ता सो बारह चेलै सोगी खाणा बैईठा।
\v 21 जैहणै सो खाणा लगुरै थियै ता तिनी बलु, “अऊँ तुसु सोगी सच बलदा कि तुसु मन्ज अक्की मिन्जो पकड़ाणा।”
\v 22 ऐह हुणी करी सो वड़ै उदास भुच्ची गै, अतै हरेक तैस थऊँ पुछणा लगा, “हे गुरू, कै सो अऊँ हा?”
\v 23 तिनी जवाव दिता, “जिनी मेरै सोगी थाळी मन्ज हथ्थ पाऊरा हा, तैस ही अऊँ पकड़ाणा।
\v 24 मणु रा पुत्र ता जियां तसेरै बारै मन्ज लिखुरा तिआं ही गाणा; पर तैस मणु तायें शाप हा जसेरी बजह थऊँ मणु रा पुत्र पकड़ाया गान्दा: अगर तैस मणु रा जन्म ही ना भच्छुरा भून्दा ता तैस मणु तांये खरा थू।”
\v 25 ता तैसिओ पकड़ावाळै यहूदे बलु, “हे रब्बी, कै सो अऊँ हा?” तिनी तैस सोगी बलु, “तू बली बैहु।”
\s प्रभु भोज
\r (मरकुस 14:22-26; लूका 22:14-20; 1कुरिन्थियो 11:23-25)
\p
\v 26 जैहणै सो खाऊ ही करदै थियै ता यीशुऐ रोटी लैई, अतै आशीष मगींकरी त्रोड़ी, अतै चेलै जो हेरी करी बलु, “लेय्आ, खा; ऐह मेरा शरीर हा।”
\v 27 फिरी तिनि कटोरा लैई करी धन्यवाद करू, अतै तिआं जो दी करी बलु, “तुहै सब ऐत थऊँ पिय्आ,
\v 28 क्ओकि ऐह वचन रा सो खून हा, जैड़ा मतै तांये पापा री माफी तांये बहाया गाणा हा।
\v 29 अऊँ तुसु सोगी बलदा कि दाखा रा ऐह रस तैस धैड़ै तक कदी भी ना पिणा, जैहणै तक तुसु सोगी अपणै पिता रै राज्य मन्ज नोय्आ ना पीऊँ।”
\p
\v 30 फिरी सो भजन गाई करी जैतून पहाड़ा पुर गै।
\s पतरसा रै मुकरनै री भविष्यवाणी
\r (मरकुस 14:27-31; लूका 22:31-34; यूहन्ना 13:36-38)
\p
\v 31 ता यीशुऐ तैस सोगी बलु, “तुसु अज राती ही मेरै बारै मन्ज ठोकर खाणी हा, क्ओकि लिखुरा: ‘मूँ पाहँला जो मारना, अतै भैड़ा तितर-बितर भूच्ची गाणा।’
\v 32 पर मूँ अपणै जी भूणै रै बाद तुसु थऊँ पैहलै गलील जो गाणा।”
\v 33 यह हुणी करी पतरसे बलु, “अगर सब तुन्दै बारै मन्ज ठोकर खान ता खान, पर मूँ कदी भी ठोकर ना खाणी।”
\v 34 यीशुऐ तैस सोगी बलु, “अऊँ तिजो सोगी सच बलदा कि अज राती ही कुक्कड़ा री बाँग दिणै थऊँ पैहलै तुद त्राई बरी मेरा इन्कार करना।
\v 35 पतरसे तैस सोगी बलु, “अगर मिन्जो तिजो सोगी मरना भी पैऊ, तांभी मूँ तिजो थऊँ ना मुकरना।” अतै ईयंआ ही सब चेलै भी बलणा लगै।
\s गतसमनी बगीचे मन्ज प्रार्थना
\r (मरकुस 14:32-42; लूका 22:39-46)
\p
\v 36 ता यीशु अपणै चेलै सोगी गतसमनी नां री अक्की जगह मन्ज आ अतै अपणै चेलै सोगी बलणा लगा, “ऐठिये बैही रेय्आ, जैहणै तक अऊँ ओड़ी गीच्ची करी प्रार्थना करू।”
\v 37 सो पतरस अतै जब्दी रै पुत्रा जो सोगी लैई गो, अतै उदास अतै व्याकुल भूणा लगु।
\v 38 ता तिनी तिंया सोगी बलु, “मेरा मन बड़ा उदास हा, ऐड़ी तक की मेरा प्राण निकलणा लगुरै। तुहै ऐड़ी ही रूका अतै जागदै रेय्आ।”
\v 39 फिरी सो थोड़ा होर अग्गो गो अतै मूँहा रै भारै पैई करी ऐह प्रार्थना करना लगा, “हे मेरै पिता, अगर भूच्ची सकदा ता ऐह कटोरा मिन्जो थऊँ टळी गच्छा, तांभी जिईआं अऊँ चाहन्दा तिंया ना पर जिईआं तुहै चाहन्दै हिन तिआं ही भोआ।”
\v 40 फिरी तिनी अपणै चेलै बलै ईच्ची करी तिआं जो सुतुरा हेरू अतै पतरसा सोगी बलु, “कै तुहै मेरै सोगी अक्क घड़ी भी ना जागी सकै?
\v 41 जागदै रेय्आ अतै प्रार्थना करदै रेय्आ कि तुहै परीक्षा मन्ज ना पैन: आत्मा ता तैयार हा, पर शरीर कमजोर हा।”
\v 42 फिरी तिनी दूई बरी गिच्ची करी ऐह प्रार्थना करी, “हे मेरै पिता, अगर ऐह मेरै पिऊरै बगैर ना हट्टी सकदा ता तुन्दी इच्छा पुरी भोआ।”
\v 43 ता तिनी फिरी इच्चीकरी तिईआं जो सुतुरै हेरू, क्ओकि तंयारी हाख्री निद्रा सोगी भरूरी थी।
\v 44 चेलै जो छड़ी करी सो फिरी चली गो, अतै तिईआं ही बोला मन्ज त्रि बरी भी प्रार्थना करी।
\v 45 ता तिनी चेलै बलै ईच्ची करी बलु, “अब्बै सुन्दै रेय्आ, अतै अराम करा: हेरा, टैंम ईच्ची रैऊँ हा, अतै मणु रा पुत्र पापी रै हथ्थै पकड़ाया गाणा।
\v 46 उठा, चला; हेरा, मेरा पकड़ाणैवाळा नैड़ै ईच्ची रैऊआ।”
\s यीशु जो धोखै सोगी पकड़ाणा
\r (मरकुस 14:43-50; लूका 22:47-53; यूहन्ना 18:3-12)
\p
\v 47 सो ऐह बलु ही करदा थु कि यहूदा जैडा बारह चेलै मन्ज अक्क थु आ अतै तैस सोगी प्रधान याजका अतै स्याणै मणु बड़ी भीड़, तलवारा अतै ड़ंडै लैई करी आई।
\v 48 तैसिओ पकड़ाणै वाळै तिआं जो बलुरा थु कि जैसिओ अऊँ गिच्ची करी पोकु दिला समझी लैं कि सो ही यीशु हा, तैसिओ पकड़ी लैं।”
\v 49 अतै तिनी झट यीशु बलै ईच्ची करी बलु, “हे रब्बी, नमस्कार !” अतै तैसिओ बड़ै पोकु दितै।
\v 50 यीशुऐ तैस सोगी बलु, “हे मित्रा, जैस कमा तांये तु छुरा हा तैस कमाई लै।” ता तियें नैड़ै ईच्ची करी यीशु पुर हथ्थ पाऊं अतै तैसिओ पकड़ी लैऊ।
\v 51 यीशु रै सोगी थऊँ अक्कीऐ हथ्थ अग्गो करी कै तलवार खिंजी लैई अतै महायाजक रै दासा पुर चलाई दिती अतै तसेरा कन कटी दिता।
\v 52 ता यीशुऐ तैस सोगी बलु, “अपणी तलवारा जो म्याना मन्ज रखी लै क्ओकि जेड़ै तलवारा चलान्दै हिन सो सब तलवारा सोगी ही नष्ट करै गाणै।
\v 53 कै तु ना जाणदा कि अऊँ अगर चाँऊ ता अपणै पिता सोगी विनती करी सकदा, अतै सो स्वर्गदूता री बारह पलटना थऊँ मतै हबजु मेरै सामणै पुजाई सकदा?
\v 54 पर पवित्रग्रन्था री ऐह गल्ला कि ऐसा भुणा जरूरी हा कियां पुरी भूणी?”
\v 55 तैस टैंमै यीशुऐ भीड़ा सोगी बलु, “कै तुहै तलवारा अतै ड़ंडै लैईकरी मिन्जो डाकू साईयें पकड़णै तांये आये हिन? अऊँ रोज मंदरा मन्ज बैही करी उपदेश दिन्दा थु, ता तुहै मिन्जो ना पकड़ु।
\v 56 पर ऐह सब ठेरै तांये भुआ कि भविष्यवक्ता रै वचन पुरै भून।” ता सब चेलै तैसिओ छड़ी करी नह्ही गै।
\s महासभा सामणै यीशु
\r (मरकुस 14:53-65; लूका 22:54,55, 63-71; यूहन्ना 16:13,14, 19-24)
\p
\v 57 ता यीशु जो पकडणै वाळै तैसिओ काइफा नां रै महायाजक बलै लैई गै, जैड़ी शास्त्री अतै स्याणी इक्कठ्ठै भच्छुरै थियै।
\v 58 पतरस दूरी बणाई करी तसेरै पिचो पिचो महायाजका रै अँगणा तक गो, अतै अन्दर गिच्ची करी अन्त हेरनै तांये प्यादे सोगी बैही गो।
\v 59 प्रधान याजक अतै पुरी महासभा यीशु जो मारनै तांये तसेरै वरोधा मन्ज झूठी गवाही री खोज मन्ज थियै,
\v 60 पर मतै सारै झूठै गवाह भूणै पुर भी सो गवाही ना पाई सकै। लास्ट मन्ज दोई जिणै आयै,
\v 61 अतै बलु, “इनी बलुरा कि अऊँ प्रमात्मै रै मन्दरा जो ढ़ाई सकदा अतै त्रिये धैड़ै बणाई सकदा।”
\p
\v 62 ता महायजकै खड़ी करी यीशु सोगी बलु, “कै तु कोई जवाव ना दिन्दा? ऐह मणु तेरै वरोधा मन्ज कै गवाही दिछु करदै हिन?”
\v 63 पर यीशु चुप रैऊं। ता महायजकै तैस सोगी बलु, “अऊँ तिजो जिन्दै प्रमात्मा री कसम पान्दा कि अगर तु प्रमात्मै रा पुत्र मसीह हा, ता असु सोगी बली दे।”
\v 64 यीशुऐ तैस सोगी बलु, “तैईं अप्पु ही ता बली दिता हा; बल्कि अऊँ तिजो सोगी ऐह भी बलदा कि अबै थऊँ तुसु मणु रै पुत्रा जो सर्वशक्तिमान रै सज्जे कनारी बैहुरै, अतै अम्बरा रै बदळा पुर इन्दै हेरना।”
\v 65 यह हुणी करी महायजकै अपणै कपड़ै फाड़ै अतै बलु, “इन्नी प्रमात्मै री निन्दा करी हा, अबै असिओ गवाह री कै जरूरत हा? हेरा, तुहै हवजु ऐह निन्दा हुणी हा ना !
\v 66 तुहै कै सोचदै हिन?” तियें जवाव दिता, “ऐह कत्ल भूणै रै कावल हा।”
\v 67 ता तियें तसेरै मूँहा पुर थूकु अतै तैसिओ घूसै मारै, कईये थप्पड़ मारी कै बलु,
\v 68 “हे मसीह, असिओ भविष्यवाणी करी कै बल कि तिजो कुणी मारू हा?”
\s पतरसा रा इन्कार
\r (मरकुस 14:66-72; लूका 22:56-62; यूहन्ना 18:15-18, 25-27)
\p
\v 69 पतरस बाहर अँगणा मन्ज बैहुरा थु कि अक्क दासी तैस बलै आई अतै बलु, “तु भी यीशु गलीली सोगी थु ना।”
\v 70 तिनी सबी रै सामणै ऐह इन्कार करू, “अऊँ ना जाणदा कि तु कै बलु करदी हा।”
\v 71 जैहणै सो बाहर डेवढ़ी पुर गो, ता दूई दासिये तैसिओ हेरी करी तिआं सोगी जेड़ै तैड़ी थियै बलु, “यह भी ता यीशु नासरी सोगी थु।”
\v 72 तिनी कसम खाई करी फिरी ना करी: “अऊँ ओस मणु जो ना जाणदा।”
\v 73 थोड़ी देरा बाद मणुऐ जेड़ै तैड़ी खडुरै थियै, पतरस बलै ईच्ची करी तैस सोगी बलु, “सचमन्ज तु भी ऐस मन्ज अक्क हा, क्ओकि तेरी बोली तेरा भेद खोली दिन्दी हा।”
\v 74 ता सो कोसणा लगा अतै कसमा खाणा लगा : “अऊँ ऐस मणु जो ना जाणदा।” ता तैहणै ही कुक्कड़ै बाँग दिती।
\v 75 ता पतरसा जो यीशु री सो कणैऊरी गल्ल याद आई : “कुक्कड़ा रै बाँग दिणै थऊँ पैहलै तुद मेरा त्राई बरी इन्कार करना।” अतै सो बाहर गिच्ची करी फूटि फूटी करी रोऊ।
\c 27
\s पिलातुस रै सामणै यीशु
\r (मरकुस 15:1; लूका 23:1,2; यूहन्ना 18:28-31)
\p
\v 1 जैहणै भ्याग भूई ता सब प्रधान याजकै अतै मणु रै स्याणै यीशु जो मारी दिणै री सलाह करी।
\v 2 तियें तैसिओ बन्नु अतै नी करी पिलातुस हाकिम रै हथ्था मन्ज सौंपी दिता।
\s यहूदा री आत्महत्या
\r (प्रेरिता रै कम 1:18,19)
\p
\v 3 जैहणै तसेरै पकड़ाणै वाळै यहूदे हेरू कि सो दोषी ठहराऊ हा ता सो पछताऊँ अतै सो तिह्ह चाँदी रै सिक्कै प्रधान याजका अतै स्याणै वळै फेरी आ
\v 4 अतै बलु, “मैंई निर्दोष जो मारनै तांये पकड़ाई करी पाप करूआ !” तिये बलु,, “असिओ किय्आ? तू ही जाण।”
\v 5 ता सो तिआं सिक्कै जो मंन्दरा मन्ज फैंकी करी चली गो, अतै गिच्‍ची करी अपणै आप जो फांसी दिती।
\p
\v 6 प्रधान याजकै सो सिक्कै लैईकरी बलु, “ईंआ जो भण्ड़ार घरा मन्ज रखणा ठीक निय्आ, क्ओकि ऐह ता खुना रै बदलै हिन।”
\v 7 ता तियें सलाह करी की तिंआ सिक्कै सितै परदेसी जो दबणे तांये कुम्हार री अक्क बगड़ी खरदी लैई।
\v 8 ठेरी वजह थऊँ तैहा बगड़ी रा नां अज्जा तक खुना री बगड़ी हा।
\v 9 ता जैडा वचन यिर्मयाह भविष्यवक्ते बलुरा थू पुरा भोआ: “तियें सो तिह्ह सिक्कै मतलब तैसा किमता जो (जैतिओ इस्त्राएल री सन्तान थऊँ पता ना कैतने रखुरा थू) लैई लैऊं,
\v 10 अतै जियां प्रभुऐ मिन्जो हुक्म दितुरा थू तिआं ही तिईआं जो कुम्हारा री बगड़ी री कीमत दी दिती।”
\s पिलातुस रै सबाल
\r (मरकुस 15:2-5; लूका 23:3-5; यूहन्ना 18:35-38)
\p
\v 11 जैहणै यीशु हाकमा रै सामणै खडुरा थु ता हाक्मे तैस थऊँ पुछु, “कै तू यहूदीया रा राजा हा?” यीशुऐ तैस सोगी बलु, “तू अप्पु ही ता बलु करदा।”
\v 12 जैहणै प्रधान याजक अतै स्याणै तैस पुर दोष लगाऊ करदै थियै, ता तिनी कुछ भी जवाव ना दिता
\v 13 ता पिलातुस तैस सोगी बलणा लगा, “कै तू ना हुणु करदा कि तेरै वरोधा मन्ज कैतनी गवाही दिच्छु करदै हिन?”
\v 14 पर तिनी तैसिओ अक्की गल्ला रा भी जवाव ना दिता, ऐड़ी तक कि हाक्म जो भी बड़ी हैरानी भूई।
\s मृत्यु दण्ड रा हूक्म
\r (मरकुस 15:6-15; लूका 23:13-25; यूहन्ना 18:39-19:16)
\p
\v 15 हाकमा रा ऐह रवाज थू कि तैस त्यौहारा रै टैंमै सो मणु तांये अक्की कैदी जो जैसिओ मणु चाहन तैसिओ सो छड़ी दिन्दा थू।
\v 16 तैस टैंमै तिआं वलै बरअब्बा नां रा अक्क मना तना कैदी थू।
\v 17 ता जैहणै सो इकटठै भुऐ ता पिलातुसै तिआं जो बलु, “तुसै कसिओ चाहन्दै कि तुसु तांये छड़ी दिच्छुं? बरअब्बा जो या यीशु जो जैसिओ मसीहा भी बलदै हिन ?”
\v 18 क्ओकि सो जाणदा थू कि तिन्यै जळणी री वजह थऊँ ऐसिओ पकड़ाऊरा।
\v 19 जैहणै सो न्याय रै सिहासना पुर बैहुरा थु ता तसेरी लाड़ी तैसिओ वली भैजु, “तू ऐस धर्मी रै मामले मन्ज हथ्थ मत पान्दा, क्ओकि मैंई अज्ज सुपनै मन्ज सेरी वजह थऊँ बड़ै दु:ख सहै हिन।”
\p
\v 20 प्रधान याजकै अतै स्याणै मणु जो उकसाऊ कि सो बरअब्बा जो मँगी लैन, अतै यीशु जो मारी दीन।
\v 21 हाक्मे तिआं थऊँ पुछु, “इंया दूँ मन्ज कसो जो चाहंन्दै हीन अऊँ तुसु तांये छड़ी दिच्छुं?” तियें बलु, “बरअब्बा जो।”
\v 22 पिलातुसै तिआं थऊँ पुछु, “फिरी यीशु सोगी, जैसिओ मसीहा बलदै, कै करू?” सबीये तैस सोगी बलु, “ऐसिओ क्रुस पुर चढ़ाई देय्आ !”
\v 23 हाक्मे बलु, “क्ओ, ईनी कै बुराई करूरी हा ?” पर सो जोरा जोरा सितै बलणा लगै, “ऐसिओ क्रुस पुर चढ़ा
\v 24 जैहणै पिलातुसै हेरू कि कुछ बनणा ना लगु पर हो हल्ला बदणा लगा, ता तिनी पाणी लैई करी भीड़ा रै सामणै अपणै हथ्थ धोऐ अतै बलु, “अऊँ ऐस धर्मी रै खुना थऊँ निर्दोष हा: तुहै ही जाणा।“
\v 25 सब मणुऐ जवाव दिता, “सेरा खुन असु पुर अतै इन्दै औलादी पुर भोआ !”
\v 26 ता तिनी बरअब्बा जो तिआं तांये छड़ी दिता, अतै यीशु जो कोड़ै लगाई करी तंयारै हवाले करी दिता कि सो क्रुस पुर चढान।
\s सपाई द्धवारा यीशु रा अपमान
\r (मरकुस 15:16-20; यूहन्ना 19:2,3)
\p
\v 27 ता हाकमा रै सपाईये यीशु जो किलै मन्ज नी करी पुरी पलटन तसेरै चंऊ कनारै इक्कठी करी ,
\v 28 तसेरै कपड़ै उतारै तैसिओ लाल रंगा रा चोळा लुआऊ,
\v 29 अतै कण्ड़ै रा ताज बणाई करी तसेरै मुण्ड़ा पुर लगाऊ, अतै तसेरै सज्जे हथ्थै सरकण्ड़ा दिता अतै तसेरै अगो पैरा रै भारै पैई करी तसेरा मजाक उड़ाणा लगै अतै बलु, “हे यहूदी रै राजा, नमस्कार !”
\v 30 अतै तैस पुर थूकु; और वही सरकण्डा लैई करी तसेरै मुण्ड़ा पुर मारना लगै।
\v 31 जैहणै सो तसेरा मजाई उड़ाई बैहै, ता जैडा चोळा तैसिओ लुआऊरा थु उतारी दिता अतै तसेरै ही कपड़ै लुआये, अतै क्रुस पुर चढ़ाणै तांये लैई चलै।
\s यीशु रा क्रुस पुर चढ़ाया गाणा
\r (मरकुस 15:21-32; लूका 23:26-43; यूहन्ना 19:17-27)
\p
\v 32 बाहर गान्दै टैंमै तिआं जो शमौन नां रा अक्क कुरैनी मणु मूळु। तिन्यै तैसिओ बेगार मन्ज पकडु कि क्रुस चुकी करी लैई चला।
\v 33 तैसा जगह जैतिओ गुलगुता या खोपड़ी री जगह भी बलदै हिन पुजी करी
\v 34 तिये पित्‍त मलाऊरा दाखरस तैसिओ पिणै जो दिता, पर तिनी चखी करी पिणा ना चांऊ।
\v 35 ता तिन्यै तैसिओ क्रुस पुर चढ़ाऊ अतै तसेरै कपड़ै चिट्ठि पाई करी बण्ड़ी लै,
\v 36 अतै तैड़ी बैही करी तसेरा पैहरा दिणा लगै।
\v 37 अतै तसेरा दोषपत्र तसेरै मुण्ड़ा पुर लगाई दिता, कि “ऐह यहूदी रा राजा यीशु हा”।
\v 38 ता तसेरै सोगी दोई डाकू अक्क सज्जे अतै अक्क खब्बै, क्रुसा पुर चढ़ाई दितै।
\v 39 ईणै-गाणै बाळै मुण्ड़ा हिलाई हिलाई करी तसेरी बुराई करदै थियै,
\v 40 अतै ऐह बलदै थियै, “हे मन्दरा जो ढ़ाणेवाळै अतै त्रिं धैड़ै मन्ज बणाणै वाळै, अपणै आपा जो बचा ! अगर तू प्रमात्मै रा पुत्र हा, ता क्रुसा थऊँ ओसी आई।”
\v 41 ऐस तरीकै प्रधान याजक भी शास्त्री अतै स्याणै सोगी मजाक करदै अतै बलदै थियै,
\v 42 “इनी ता होरी जो वचाऊरा, अतै अपणै आपा जो ना बचाई सकदा। ऐह ता इस्त्राएल रा राजा हा। अबै क्रुसा थऊँ ओसी आई ता अहै भी वसवास करन।
\v 43 इनी प्रमात्मै पुर भरोसा रखुरा; अगर प्रमात्मा ऐसिओ चाहन्दा, ता अबै ऐसिओ छुड़ाई लेय्आ, क्ओकि इनी बलुरा, ‘अऊँ प्रमात्मैं रा पुत्र हा’।”
\v 44 ऐस तरीकै ड़ाकु भी जेड़ै तैस सोगी क्रुसा पुर चढ़ाऊरै थियै, तसेरी बुराई करदै थियै।
\s यीशु रा प्राण त्यागणा
\r (मरकुस 15:33-41; लूका 23:44-49; यूहन्ना 19:28-30)
\p
\v 45 दोफारा थऊँ लैई करी त्रिये पैहरा तक तैस पुरै देसा मन्ज नैहरा छाई रैऊं।
\v 46 त्रिये पैहरा रै नैड़ै यीशुऐ जोरा सितै बलु, “एली, एली, लमा शबक्तनी ?” मतलब “हे मेरै प्रमात्मा, हे मेरै प्रमात्मा, तैंई मिन्जो क्ओ छड़ी दिता ?”
\v 47 जेड़ै तैड़ी खडुरै थियै, तिआं मन्ज कैतनै ऐह हुणी करी बलु, “ऐह ता एलिय्याह जो हक्का पाऊ करदा।”
\v 48 तिआं मन्ज अक्क झट दोड़ी करी स्पंज जो सिरकै मन्ज डुबाई करी अतै सरकण्ड़े पुर रखीकरी तैसिओ चुसाऊ।
\v 49 कई बलणा लगै, रैहणा दे, हेरदै एलिय्याह ऐसिओ बचाणा इन्दा कि ना।”
\v 50 ता यीशुऐ जोरा सितै बल्ली करी अपणै प्राण छड़ी दितै।
\v 51 अतै हेरा मंन्दरा रा पर्दा उपरा थऊँ थला तक छक्की करी दोई टुकड़े भुच्ची गो: अतै धरती हिली गई अतै चट्टाना त्रिड़की गई,
\v 52 अतै कब्रा खुली गई, अतै मरूरै थऊँ कई पवित्र मणु जी भूऐ,
\v 53 अतै जिणै थऊँ बाद कब्रा थऊँ नकैई करी सो पवित्र नगरा जो गै अतै मतै सारै मणु जो हुजे।
\v 54 ता सुबेदार अतै जेड़ै तैस सोगी पैहरा दिछु करदै थियै, भूकम्प अतै जैडा कुछ भुआ थू तैतिओ हेरी कै बड़ै ड़री गै अतै बलणा लगै, “सचमन्ज ऐह प्रमात्मैं रा पुत्र थू !”
\v 55 तैड़ी मती सारी जनानी जैड़ी गलील थऊँ यीशु री सेवा करदी तैस सोगी छुरी थी, दूरा थऊँ ऐह हेरू करदी थी।
\v 56 तिआं मन्ज मरियम मगदलीनी, याकूब अतै योसेस री माँ मरियम, अतै जब्‍दी रै पुत्रा री माँ थी।
\s यीशु रा दाह-संस्कार
\r (मरकुस 15:42-47; लूका 23:50-56; यूहन्ना 19:38-42)
\p
\v 57 जैहणै सँझ भुई ता यूसुफ नां रा अरिमतिंआ रा अक्क अमीर मणु, जैडा अप्पु ही यीशु रा चेला थु, आ।
\v 58 तिनी पिलातुस बलै गिच्ची करी यीशु री लाश मँगी। ता पिलातुसै तैसिओ लाशा दिणै रा हुक्म दि दिता।
\v 59 यूसुफ लाश लैई करी तैतिओ छैळ कपड़ै मन्ज लपेटु,
\v 60 अतै तैतिओ अक्क नोई कब्रा मन्ज रखु, जैड़ी अक्की चट्टाना मन्ज खुदबाऊरी थी, अतै कब्रा रै मूँहा पुर अक्क बड़ा नड्ड रखी करी चली गो।
\v 61 मरियम मगदलीनी अतै दूई मरियम तैड़ी कब्रा रै सामणै बैहुरी थी।
\s क्रब रा पैहरा
\p
\v 62 दूये धैड़ै जैडा तैयारी रै बादा रा धैड़ा थु, प्रधान याजका अतै फरीसी पिलातुस बलै इकट्ठै भूच्ची करी बलु,
\v 63 “हे महाराजा, असिओ याद हा कि तिनी भरमाणै वाळै जैहणै सो जिन्दा थु, बलुरा कि, ‘मूँ त्राई धैड़ै बाद जी भूणा।’
\v 64 ता ऐस करी के हुक्म देय्आ कि त्राई धैड़ै तक कब्रा री रखवाली करया गच्छा कि ऐसा ना भोआ कि तसेरै चेलै इच्ची करी तसेरी लाशा जो चोरी लैन, अतै मणु सोगी बलन कि, ‘सो मरूरै थऊँ जी भुआ।’ ता ऐह धोखा पिछलै धोखे थऊँ भी बुरा भूणा।”
\v 65 पिलातुसै तैस सोगी बलु, “तुसु बलै पैहरैदार ता हिन। गच्छा, अपणी समझा अनुसार रखवाली करा।”
\v 66 ता सो पैहरैदार जो सोगी लैई करी गै, अतै नड्डा पुर मोहर लाई करी पैहरैदारी करी।
\c 28
\s यीशु दोबारा जी भुआ
\r (मरकुस 16:1-10; लूका 24:1-12; यूहन्ना 20:1-10)
\p
\v 1 सब्त रै धैड़ै थऊँ बाद हप्ते रै पैहलै धैड़ै भ्याग भून्दै ही मरीयम मगदलीनी अतै दूई मरियम कब्रा जो हेरना आई।
\v 2 अतै हेरा, अक्क बड़ा भूकम्प भुआ, क्ओकि प्रभु रा अक्क दूत स्वर्गा थऊँ ऊतरू अतै नैड़ै ईच्ची करी तिनी नड्डा जो हिलाई दिता, अतै तैस पुर बैही गो।
\v 3 तसेरा रूप बिजळी साईंये अतै तसेरै कपड़ै पाळै सांईये चंमकू करदै थियै।
\v 4 तसेरै ड़रा रै पैहरैदार कंमी पै, अतै मरूरै सांईये भूच्ची गै।
\v 5 स्वर्गदूते जनानी सोगी बलु, “मत ड़रा, अऊँ जाणदा कि तुहै यीशु जो जैडा क्रूस पुर चढाऊरा थु हेरना आई।
\v 6 सो ऐड़ी निय्आ, पर अपणै वचना अनुसार जी भच्छुरा। अईआ ऐह जगह हेरा, जैड़ी प्रभु पैऊरा थु,
\v 7 अतै झट गिच्ची करी तसेरै चेलै सोगी बला कि सो मरी करी जी भूआ, अतै तैस तुसु थऊँ पैहलै गलील जो गाणा, तैड़ी तुसु तसेरा दर्शन पाणा! हेरा, ऐह गल्ल मैंई तुसु तक पुजाई दितिआ।”
\p
\v 8 सो ड़रा सोगी अतै बड़ी खुशी सोगी कब्रा थऊँ झट तसेरै चेलै जो यह खवर हुणणा दौड़ी गई।
\v 9 ता यीशु तिआं जो मुळू। अतै बलु, “सलाम”। तियें नैड़ै ईच्ची करी अतै तसेरै पैर पकड़ी करी तैसिओ दण्डवत करू।
\v 10 ता यीशुऐ तिआं जो बलु, “मत डरा; मेरै भाई सोगी बला कि गलील जो चली गच्छा, तैड़ी तिआं मिन्जो हेरना।”
\s पैहरैदारा री सूचना
\p
\v 11 सो गाणा लगुरी थी कि पैहरैदारै नगर मन्ज ईच्ची करी पुरा हाल प्रधान याजका जो हुणाई दिता।
\v 12 ता तिन्यै स्याणै सोगी किठ्‌ठी करी सलाह करी अतै सपाई जो मती सारी चाँदी दी करी बलु,
\v 13 “ऐह बलै कि राती जैहणै अहै सोऊ करदै थियै ता चेलै ईच्ची करी तैसिओ चोरी लैई गच्छुरै हिन।
\v 14 अतै अगर यह गल्ल हाकमा रै कना तक पुजली ता अहै तैसिओ समझाई लैले अतै तुसिओ जोखिम थऊँ बचाई लैलै।”
\v 15 ता तियें पैसा लैई करी जियां प्रधान याजकै बलणै जो सखाये तिआं ही तिईयें करू। ऐह गल्ल अज्जा तक यहूदी मन्ज प्रचलित हा।
\s यीशु फिरी हुजै अतै आखरी हुक्म
\r (मरकुस 16:14-18; लूका 24:36-49; यूहन्ना 20:19-23; प्रेरिता रै कम 1:6-8)
\p
\v 16 ग्यारा चेलै गलीला मन्ज तैस पहाड़ा पुर गै, जैतिओ यीशुऐ तिआं जो दसुरा थु।
\v 17 तिये तसेरा दर्शन पाई करी तैसिओ प्रणाम करू, पर कसकि कसकि जो शक भुआ।
\v 18 यीशुऐ तंयारै नेड़ै ईच्ची करी बलु, “स्वर्ग अतै पृथ्वी रा पुरा हक्क मिन्जो दितुरा हा।
\v 19 ठेरैतांये तुहै गच्छा अतै, सब जाति रै मणु जो चेला बणा: तिआं जो पिता, पुत्र अतै पवित्र आत्मा रै नां रा बपतिस्मा देय्आ,
\v 20 अतै तिआं जो सब गल्ला जैड़ी मैई तुसिओ हुक्म दितुरै मनणा सखा: अतै हेरा, अऊँ जगत रै अन्त तक तुन्दै सोगीआ।”
